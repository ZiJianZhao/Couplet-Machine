无奈荔支何，前度来迟今又早	相思桃叶杳，主人已去客犹留
王者五百年，湖山具有英雄气	春光二三月，莺花合是美人魂
人言为信，我始欲愁，子细思量，风吹绉一池春水	胜固欣然，败亦可喜，如何结局，浪淘尽千古英雄
吾道南来，的是濂溪正派	大江东去，无非湘水余波
栋梁萃杞梓楩楠，带来衡岳春云，荫留吴地	支派溯沅湘资澧，分得洞庭秋月，照澈秦淮
迢遥长路三千，我原过客	管领重湖八百，君亦书生
千载此楼，芳草晴川，曾见仙人骑鹤去	卅年作客，黄沙远塞，又吟乡思落梅中
麓山之巅，湘水之滨，携剑倚苍茫，数前朝梅将功名，蒋侯威望	武昌以西，汉阳以北，凭栏瞰风物，想故国定王台榭，贾傅祠堂
侯不得友，王不得臣，自是神仙人物	隐不违亲，贞不绝俗，合称有道先生
百世之师，匹未有志公可法	三书犹在，宰相无名鬼不灵
平生最爱说东坡，日啖荔支三百颗	天下几人学杜甫，安得广厦千万间
钓竿欲拂珊瑚树	海燕双栖玳瑁梁
华岳三峰当槛立	黄河九曲抱城来
未许田文轻策马	愿逢老子再骑牛
有史公作传如生。爱客若君，真令读者慷慨悲歌不已	其门馆流风未谢，于今视昔，问谁能拔抑塞磊落之才
名冠诸侯，自古贤无有及公子者	仁而下士，乃间步往从此两人游
十年宦比梅花冷	一夜春随爆竹来
北起荆山，南包衡岳，中更九江合流，形胜称雄，楚尾吴头一都会	内修吏治，外肄戎兵，旁兼四裔交涉，师资不远，林前胡后两文忠
巍巍肝胆女儿，有志复仇能动石	衮衮须眉男子，无人倡义敢排金
封万户侯何足荣身，公若事汉天子比肩，李广欢颜亚夫笑	挽百石弓犹能识字，我曾见故将军遗笔，岳王风骨鲁公神
听一百八杵钟声，敲断往来尘客梦	倒三十六湖秋水，洗将清白女儿身
象以虚成，有几多幻影浮烟，好向虚中求实	味于苦出，看千古忠臣孝子，都从苦里回甘
造物董生成，须知雷霆雨露无非教	畏威只愚下，犹当戒慎恐惧所不闻
俾人间薪突无忧，巍巍成功，于国为捍大灾，御大患	与天下文明应象，赫赫专祀，愿神永光此土，牗此民
取数于九	此山犹龙
铜琶铁板，大江东去	月明星稀，乌鹊南飞
百里古公侯，万人托命	一官民父母，四境为家
太华立云端，对此千寻，情深仰止	大河来天上，到兹一曲，广纳群流
九十二株柳为幕	一百八声钟到门
藉汗马闲身以建此堂，输入九澧文明，于无事时作事	本睢麟精意而示之学，风行二南女子，庶有家者宜家
民国维新，女校与维新，千载一时，为九澧好河山，特创乡土未有之局	兰台不朽，大家亦不朽，参天两地，看历朝贤闺阁，宁让男儿独成其名
大湖东西，澧浦与岳阳对峙	小范忧乐，英雄要儿女平分
平分澧浦兰荃秀	近忆诗人水竹居
自生民以来逮于我	立天下之大视此亭
沧海为桑田	亭皋下木叶
沧溟一波，俨掀天揭地	亭毒万汇，要见性明心
大江流日夜	西北有高楼
一月二十九日醉	百年三万六千场
有美一人，中夜开五铢环珮	遗世独立，下游俯两点金焦
小子听之，濯足濯缨皆自取	先生醉矣，一丘一壑自陶然
在山本清，泉自源头冷起	入世皆幻，峰从天外飞来
万山不隔中秋月	千年复见黄河清
空潭泻春，若其天放	明漪绝底，饮之太和
八月槎横天上水	连畦菜长故园春
地有百区皆近水	室无一面不当山
瓯浙越梅循，海国仍持使者节	陇秦指疏勒，榕垣还作故乡看
百二关河，十年征戍	八千子弟，九塞声名
刻铭天山石	喜作巴人谈
同科十进士	庆榜三名元
荆衡秀气	邹鲁遗风
绎志多忘嗟老大	读书有味且从容
经始问何年，果然逃墨归儒，天使梵王纳士	筹边曾此地，大好修文偃武，我从漳海班师
五百年逃墨归儒，跨开元之顶上	十二峰送青排闼，自天宝以飞来
眼前百姓即儿孙，莫谓百姓可欺，且留下儿孙地步	堂上一官称父母，漫说一官易做，还尽些父母恩情
冷官兴教有专司，敢荒厥职	多士通经当大用，先学为人
校经愿学顾千里	佞宋遥分黄一廛
公羊传经，司马纪史	白虎德论，雕龙文心
智水仁山，在此堂宇	经神学海，发为文章
愿得广厦千万间，大庇天下寒士	我后使君十五载，来看楼上秋山
江上清风	秦时明月
非公无澹台至室	尚武有子路升堂
日暮乡关何处是	古来征战几人还
太华作云，散为霖雨	潞川学海，清到源头
臣而帝，武而神，庙祀普天，下通民社	澧在南，溇在北，江流遗恨，远汇荆门
以神媒配皇煌帝谛之尊，道在人伦，不使衣冠沦异族	继太昊俾天柱地维无恙，世留庙食，犹余社鼓走村翁
明刑剂梭伦商鞅诸家之平，此署为上江百城领袖	折狱求天理人情二者相合，是谋即司法独立精神
司法著为特权，孟德斯鸠揭政家创论	沛人古多奇杰，汉萧相国亦法律专家
世界三权，法亦特权，独立示尊严，窃愿后有来者	西南诸国，滇为大国，百城忝表率，相期下无冤民
我也曾为冤枉痛入心来，敢糊涂忘了当日	汝不必逞机谋争个胜去，看终久害着自家
莫寻仇，莫负气，莫听教唆，到此地费心费力费钱，就胜人，终累己	要酌理，要揆情，要度时势，做这官不清不勤不慎，易造孽，难欺天
花明树暗全依水	地少人多半借山
一肩风月谁担去	六面湖山自拥来
放出一头真得地	养成六翮便冲天
支颐独引看山兴	曝背闲听击壤歌
三升椒雨祛寒捷	一榻棃云入梦香
鄱水东来争此土	吴城南望爱吾庐
隐居欲起三层阁	蒙叟先开五石尊
高处星云归一览	闲时风月胜三休
花香扑座浓于麝	树隙营巢拙似鸠
因树为庐花当壁	得书如产砚犹田
高登百尺楼，倏尔废，倏尔兴，四顾岸然，此何关天行人治	俯视万家县，亦有忧，亦有乐，诸君观者，莫空话尊酒斜阳
万响不可静	一层巍然高
五雷突兀瞰窗立	二水蜿蜒吞郭流
一太极图开道统	两程夫子出门墙
如此青山，片石三生无限恨	是何黄土，十年双葬可怜人
万象在旁，莫嫌眼底乾坤小	一拳打碎，要使胸中块垒平
胜地难逢，莫把眼前错过	众山罗列，最宜雨后来登
壮县伟观，问李群玉溇水亭今安在哉？惟此高楼，撑天无恙	发人远慨，笑袁世凯皇帝梦亦已醒否？愿吾民主，历祀永宁
羊角牛头如剑立	燕岩鸳涌绕栏来
谁谓将略非其所长，当时予智矜才，终逊此一生谨慎	可惜天心未曾厌乱，至今知人论世，岂徒传两表文章
闭门种菜	开阁延宾
锦里春风公占却	草堂人日我归来
许我读崔镳五千卷	随人吊汉景十三王
五七怀国耻	楩楠富楚材
一亭雄楚望	百里见潇湘
望衡九面	瞰郭万家
老僧狞视风云笑	禹碑耻争岳麓名
天地苍茫，前不见古人，后不见来者	心胸开拓，块以视衡岳，杯以视洞庭
苍天已死，黄天当立，来日大难，登斯楼也	人心唯危，道心唯微，群儿相贵，卜之鬼乎
薜荔惊秋，长沙旧是招魂地	梓桑展敬，浙水还谋归骨期
炎汉太宗，长沙清庙	襟江千里，带郭万家
翠微一拳，对立人纪	湖水千尺，清见母心
积翠一岫冷	蹲湖二坊高
较量人世无穷乐	罗列人间未有书
天半朱霞，云中白鹤	山间明月，江上清风
田园松菊岂无志	魏阙江湖同此心
岩姿壑籁有神会	郢雨湘烟来画图
慈目净心法相	和风甘雨祥云
两间待人而三	万物与我为一
坐忘务学颜三益	行己须遵孔一言
彼何人，予何人，都是穿衣吃饭	穷亦命，达亦命，不如闭户读书
眼见许多华屋山丘，可以悟矣	天生一具铜筋铁骨，将安用之
泪酸血咸，悔不该手辣口甜，只道世间无苦海	金黄银白，但见了眼红心黑，那知头上有青天
子亦来见我乎	吾得请于帝矣
任凭你无法无天，到今孽镜悬时，还有胆否	须知我能宽能恕，且把屠刀放下，回转头来
粒我蒸民，使有菽粟如水火	播时百谷，先知稼穑之艰难
一画本天开，破上古洪荒，草昧无须绳更结	六书随世换，供后人摹写，英雄未免笔难投
无以为宝，唯善以为宝，则财恒足矣	义然后取，人不厌其取，又从而招之
我非爱财，骑虎不能下背	人如求富，执鞭亦所甘心
破拐子马者此刀，史书麻扎	降旁不肯以保稼，功比蓐收
卧虎保岩畺，狂寇不教匹马返	驱蝗成稔岁，将军合号百虫来
亦知吾故主尚存乎，从今日遍逐天涯，且休道千钟万驷	曾许汝立功乃去耳，倘他日相逢歧路，又肯忘尊酒绨袍
荆州形胜即中原，得之则进取易，失之则退守难，天意苍茫，莫怪公犹立马	壮武大名垂宇宙，生不为曹氏臣，死不作孙家妾，人心维系，遂令我欲登龙
地居廉让之间，二分流水，三分农圃	学有经济者贵，半部论语，一部春秋
绛灌功名，千年如生，痛袭荆陷桧，两皆未用功名，终是人国不祥，故人国即从而陨获	江湖门户，九澧之蔽，稽拒魏禽么，独毅然遮门户，战为地方作卫，斯地方永报以馨香
飞气吐长虹，天与大江成锁钥	骞身摘星斗，人从绝顶看光芒
忠臣魂，烈士魄，英雄气，名贤手笔，菩萨心肠，合古今天地之精灵，同此一山结束	蠡水烟，湓浦月，浔江涛，马当斜阳，匡庐瀑布，挹南北东西之胜景，全凭两眼收来
燹前楼阁未成灰，只剩得半折磬，一卷经，五更钟，六月凉风，三冬积雪	雨后园林无限好，最爱是百本蕉，千条柳，万竿竹，数声啼鸟，几寸游鱼
瀑从何来，人言较冀盘山、越天台、赣匡庐，其倒海翻江尤诡	楼不在大，我愿携晋庾亮、宋谢朓、唐崔灏，为赋诗载酒之游
登楼目眩，有水无地	对瀑耳聋，不云常雷
地球倒转海上立	天汉下垂云横崩
四百八十寺，过眼成墟，幸岚影江光，犹有天然好图画	三万六千场，回头是梦，问善男信女，可知此处最清凉
吃惠州饭，和渊明诗，陶云吾云，赋就一篇归去好	判维摩凭，到东坡界，人相我相，笑看二士往来同
岭海答传书，七百年佛地因缘，不仅高楼临白傅	岷峨回远梦，四千里仙踪游戏，尚留名刹配黄州
一瓦一椽，一粥一饭，檀那脂膏，行人血汗，尔戒不持，尔事不办，可惧可忧，可嗟可叹	一时一日，一月一年，流光易度，幻影匪坚，凡心未了，圣果未圆，可惊可怖，可悲可怜
只手挽狂澜，战事方殷，好统孤军援楚北	一心辅民国，神威默定，直教八日定江南
胜地南徐山北固	大江东去我西来
但令此心无所住	须知绝顶谁能穷
水木湛清华，金焦而外，又益名区，却忆向岁经营，江友风流贤大守	春秋多佳日，簿领余闲，偶来游眺，犹记故乡仿佛，济南潇洒大明湖
数点梅花亡国泪	二分明月老臣心
何处吊公坟，看十里平山，空余蔓草	到来怜我晚，只二分明月，曾照梅花
殉社稷只江北孤城，剩水残山，尚留得风中劲草	葬衣冠有淮南抔土，冰心铁骨，好伴取岭上梅花
振锡冈前猿献果	挈瓶泉畔鹭翘沙
六朝山色收杯底	千里江声到枕边
登楼便欲凌云去	临水应知得月先
未忘陈迹在京江，浮湘汉而来，到此登楼，岂但胸中小云梦	却喜善缘结甘露，叹孙吴已往，自公作古，何曾眼底有金焦
北固暂停槎，纵我双眸，看无边风月	东瀛方用武，问谁只手，扶第一江山
杯酒吊南朝，空余半壁残山，长向江流作砥柱	梯云登北固，愿借一杯甘露，化为霖雨洒苍生
此身不觉出飞鸟	垂手还堪钓巨鳌
江海拥三山，揽全吴胜	乾坤擎一柱，障百川东
长江此天堑	中国有圣人
苍茫海水连江水	罗列他山助我山
临流口汲西江水	隔岸拳擎北固山
人莫心高，自有生成造化	事由天定，何须苦用机关
伊谁鼓棹来游，云移帆影	试起开窗凭眺，月卧浮图
活水有源头，万顷雨盈旸不涸	崇冈多好处，片云朝去暮还来
流与峙并佳，三山独聚	地因人擅胜，千古称雄
拍板征歌，唱大江东去	举杯邀影，待明月西来
云连鹰岛白	水抱象山青
彭郎之来自澎浪	焦先而后有椒山
夕阳无限好	高处不胜寒
潮平两岸阔	江上数峰青
先主本仁慈，恨兹污吏贪官，断送六七王统绪	藐躬实惭德，望尔谋臣战将，重新十八省山川
马上得之，马上治之，造亿万年太平有道于弓刀锋镝之间，斯诚健者	东面而征，南面而征，救廿一省无罪顺民于水火倒悬之会，是曰仁人
海气百重楼，总为浮云能蔽日	文章千古事，生逢异代不同时
秋色从西来，雁门紫塞	明月几时有，玉宇琼楼
吾道非耶，六经以外无文章，韩山屹立	征夫遑止，太行之阳有盘谷，李愿归来
积石导流趋大海	崆峒倚剑上层霄
中圣人之清，有如此水	取醉翁之意，以名吾亭
甘或如醴，淡或如水	无即学佛，有即学仙
洪水龙蛇循轨道	青春鹦鹉起楼台
虽豪杰难免过差，愿诸君谠论忠言，常攻吾短	凡堂属略同师弟，使僚友行修名立，方尽我心
我辈复登临，昔人已乘黄鹤去	大江流日夜，此心吾与白鸥盟
有一刻闲，且勤我职	无十分屈，莫入吾门
不遑宁居，一官领百里	亦有远志，百姓如一家
蓄马蕃，父子宁，志未逮也	货财去，佞人远，过或寡欤
柳子以种树传喻民治，是曰息事宁人	次山亦大兵后来舂陵，不妨高瞻远瞩
地是赤松旧游处	人从昆仑顶上来
百战余生，不知老之将至	一命有责，须尽力所当为
珠帘暮卷西山雨	阁道回看上苑花
灯影幢幢，凄绝暗窗吹雨夜	荻花瑟瑟，魂销明月满窗时
记故乡亦有仙潭，看一样湖光，添得石桥长九曲	至此地宜邀明月，问谁家秋思，吹残玉笛到三更
桃花流水杳然去	油壁香车不再逢
南岳西泠，大地茅庐两个	吴头楚尾，中流砥柱一人
横笛一声，延西泠十二桥明月	登楼长啸，和凤林百八杵钟声
把酒涤凡襟，任天涯草绿，世界尘红，此心澄似双江水	凭栏豁望眼，看细雨帆樯，夕阳楼阁，胜概多于六岭春
云带钟声穿树去	风吹帆影过江来
好景欲仙，何必重寻三岛	引人入胜，尤须更上一层
唤彼竟奚为，莫贪著蜗角微名，蝇头细利	临行何所赠，好记取东城白水，北郭青山
看下方扰扰红尘，富贵几时，只抵五更炊黍梦	溯上界茫茫浩劫，神仙不老，全凭一点度人心
音亦可观，方算聪明无二用	佛何称士，须知儒释有同源
大海茫茫，到无岸无边，视于天，天高在上	飘风发发，正可危可惧，徯我后，后来其苏
万里神通，渡海遥分功德水	六朝都会，环山长护吉祥云
宗臣遗像肃清高，在天成形，在地成象	山川出云作霖雨，有仙则名，有龙则灵
古刹有真如，最庄严七层宝塔	老僧无障碍，大供养一个庐山
云气欲为天下雨	珠光常拥佛前灯
老衲近寻雷岳去	天风远送叆云来
此是人间第几福地、几洞天，怪道书无传者	安得世外有一桃源、一渔父，避秦暴共居之
至德无称，三让两家天下	高山可仰，一抔万古江南
隔涧与张翰林抔土相邻，孝子诗人，同有千古	读碑感连处士遗风而起，贩夫牧竖，亦尊五伦
帝旌其行，民视其德	人伦之至，孺慕之诚
血恨千年，秋后愁闻唱诗鬼	空山片石，苍然如待表阡人
澧水有源，饮水还寻故里水	彭山主我，出山仍住自家山
管子天下才，霸图表海盐专卖	东坡宦游地，吏隐即仙心太平
理财为国	笼利入官
光黄间多异人，愿诸君临存，不忘攻吾短	盐铁官诚俗吏，彻一事终始，方算尽我心
致远钩深，此处好放开眼界	居高临下，到来须站定脚跟
西望关中，百战十年空鸟兔	北临绵上，千秋一例感龙蛇
从龙逐鹿两茫然，我思妙用无方，何害英雄与儿女	黄石赤松皆戏耳，独怪全身有术，不遭烹醢即神仙
元龙币聘以来，泽被广陵，到此日青囊未烬	孟德头颅安在，烟消漳水，让先生碧血常新
大儒以胞与为怀，小数得名，莫匪术耳	汉室有心腹之患，神针难救，岂非天哉
愿病者勿药	为良医活人
俾凡民无夭札	与造化争功能
疾苦疮痍，一反手奏效	望闻问切，三折肱程功
才与福难兼，贾傅以来，文字潮儋同万里	地因人始重，河东而外，江山永柳各千秋
古犹登第厚颜，安知今之必异	鸟尚衔枝封树，可以人而不如
奈宋衰运何，倘竟能恢厥壮猷，真成元祐匡时相	非长公志也，不得已出其余绪，犹是文章大作家
五年间谪宦栖迟，试较量惠州麦饭，儋耳蛮花，那得此清幽山水	三苏中天才独绝，若尚论东坡八诗，赤壁两赋，是我公游戏文章
夫死妇亦死	君亡明即亡
由秀才封王，为天下读书人别开生面	驱异族出境，语国中有志者再鼓雄风
坚城垂拔，壮士先摧，当时若失左右手	百战论功，一言决策，如公可谓文武才
一抔荒土苍梧泪	百尺高楼碧血碑
慷慨志犹存，一瞑奚惜	名节事极大，十族何妨
嘉名远并西湖，异代恩加忠肃谥	文藻应留故宅，金川人记浩然堂
执节坐庭南，百折不回，应知鼎石肝肠皆铁	奇忠钟塞外，寸磔以报，谁识先生色目中人
绯衣坦腹旧有征，讵料抄延瓜蔓	赤色异星急犯座，从知谶应天文
管仲不为，十族惨于真召忽	成王安在，一言愧煞假周公
君子无所争，立纲常，扶名教	大臣不可辱，惊风雨，泣鬼神
明月梅花，拜祁连高冢	疾风劲草，识板荡忠臣
公去社已屋	我来梅正花
立朝与天子宰相争是非，悉宗社远谋，根本大计	居恒共师弟友朋相讲习，惟至善准则，小心工夫
流血武昌，喋血亦武昌，革命后先，庚子七月，辛亥八月	殉名烈士，无名尤烈士，成仁彪炳，苏州五人，长沙九人
身后是非，盲女村翁多乱说	眼前热闹，解元才子几文钱
此湖此水不深浅	放鹤招鹤成古今
老屋付东流，只剩两三星火	新居依北固，平分左右金焦
天旌厥事事乃集	江裹此山山不浮
弹指皆空，玉局可曾留带去	如拳不大，金山也肯过江来
出谷万千状	此亭四百年
胜国幅员无寸土	尚书结构有孤亭
蚡冒勤民，筚路山林三代化	陶公讲武，营门官柳四时春
六曲阑干春昼永	万家台笠雨声甘
经纶天下	衣被苍生
财力雄富	士马精妍
宇宙大文章，原从孝友	古今名将相，气作星辰
香火有缘，当白傅堤边，苏公祠畔	文章生色，似杏花二月，桂子三秋
我知功名以人重	帝其阴骘与天通
帝乃诞敷文德	天之报施善人
以斗量才，问何人能当一石	如金惜墨，看此日横扫千军
天下名山僧占多，也该留一二奇峰，栖吾道友	世间好语佛说尽，谁识得五千妙论，出我先师
十四州一剑霜寒，辟门天子，闭门节使	三五夜群婓玉艳，陌上花开，江上潮来
泛洞庭湖八百里秋波，挂席来游，三楚风涛携袖底	邀太白楼一千年明月，凭栏远眺，六朝烟景落杯前
此乡仍侠窟遗风，万丈白虹马生角	何处访战场余事，一堆黄土豹留皮
依然平地楼台，往事无忘宣榭警	犹值来朝车马，清对喜赋柏梁篇
先辈声名满天下	后来兴起望吾曹
游宦到钱塘，饮水思源，喜两浙东西，与歙浦江流相接	钟灵自灊岳，登高望远，问双峰南北，比皖公山色何如
肩齐洛下东西陆	胸贮淮南大小山
萃雍梁荆豫于一堂，那堪羌笛胡笳，听折柳唱黄河远上	走燕赵齐秦者万里，自笑短衣匹马，又摇鞭踏紫塞归来
三辅滞书邮，落木秋风衡岳雁	两湖话土物，桃花春水武昌鱼
果园群木绿浮几	津市繁灯红到门
到处便为家，望楚尾吴头，异地同临明月色	他年谁是主，合衡峰鄂渚，天涯都作比邻看
宾馆喜重逢，同上吴城观落日	乡关杳何处？却寻衡岳望归云
地势据上游，遥遥控滇黔秦陇，切盼销兵，天府称雄，此邦不亚江南好	皇华来益部，历历咨民物山川，壮怀叱驭，锦城云乐，吾辈休歌蜀道难
秋来黄叶成村，对景忽生归棹想	雨后青山满郭，登楼常作故乡看
一堕风尘，天上玉堂如昨日	谁同舟楫，眼前沧海正横流
前辈风流，河朔人才犹可记	先儒乡里，考亭学派试重探
古称燕赵多慷慨悲歌之士	师法姚范以功名气节相高
黄鹤飞去且飞去	白云可留不可留
数千里奔湍激浪，到此楼前，公暇一凭阑，江汉双流相映照	十余年人物英雄，恍如梦幻，我来重访鹤，沧桑三度记曾经
白云黄鹤，四顾苍茫，有好诗传九百年前，楼阁重新谁更上	词客神仙，一流人物，看东湖在三千里外，海潮不到我能来
一枝笔挺起江汉间，到最上层，放开肚皮，直吞将八百里洞庭，九百里云梦	千年事幻在沧桑里，是真才子，自有眼界，那管他去早了黄鹤，来迟了青莲
世界八星入楼望	云间十子擅文章
此山如龙，曰唯县望	凡士附骥，因益名章
教小子如养芝兰，此日栽培须务本	愿先生毋弃樗栋，他年长大尽成材
极浦望涔阳，童冠偕来，浴沂如入春风座	党庠辅家塾，芷兰竞秀，盈畹滋为上国香
是亦大学缩影	此为正蒙始基
十室之邑有忠信	三王造士由党庠
自来学校以书院辅之，如今比屋东西，稍喜欢颜在风雨	吾为父兄望子弟成耳，此后一官南北，还将老眼看云霄
明公家法有礼堂手订之经，异日当成通德里	此地昔时多燕赵悲歌之士，为我一吊望诸君
南国祭酒，说文九千字	东邦大儒，著书数万言
东林讲学以来，必有名世	南方豪杰之士，于兹为群
七十子六艺兼通，文学溯薪传，北方未先于吴会	九百里群英毕萃，礼仪表茅蕝，东林以后有君山
两由一生，文章悬象	溪向川注，学海朝宗
科名开自大中，更期继起有人，议谥当如祠部直	山水甲于天下，何幸宦游到此，论文因悟史迁奇
教以诗书，明以人伦，童而习之，率吾子弟	既有文事，亦有武备，天所骄者，卫我国家
马上文，胯下武，枚里韩亭，彪炳经纶事业	石边孝，海底忠，徐庐陆墓，维持名教纲常
黄河水滚滚而来，文应如是	韩信兵多多益善，士亦宜然
金匮万千衷，孔子曰，孟子曰	华衮百廿纪，帝者师，王者师
浙水重敷文，看此山左江右湖，千尺峰头延俊杰	英才同树木，愿多士春华秋实，万松声里播弦歌
人只此人，不入圣，便作狂，中间难站脚	学须就学，昨既过，今又待，何日始回头
多士当收束身心，此是圣域贤关，不徒论文章巧拙	先儒幸留贻教泽，正须坐风立雪，共猛下刻苦工夫
峰聚曰嵕，须知为学本为山，平地增高，进取相期吾往也	泉甘如醴，要识作人同作酒，春风送暖，退休唯恐或寒之
修我墙屋，非直为观美也，比及三年郁郁乎文哉，于斯为盛	率其子弟，又从而礼貌之，有能一日孳孳为善者，何用不臧
设为庠序学校以教	多识草木鸟兽之名
执干戈以卫社稷	说礼乐而敦诗书
昔以孤幼旅寓申江，自伤老大无成，有类夜行须炳烛	今为童蒙特开讲舍，所望髫年志学，一般努力惜分阴
龙得云斯灵，道在通权达变	潭之水不涸，学须穷委究源
既富加教	维地承天
首化之行，地邻江汉	无人不学，女事诗书
合花木兰之武与曹大家之文，炉而冶焉，斯称教育	维溇澧水比深或道人峰比峻，学苟准是，何愧男儿
广二南化	开九澧先
言有坛宇，行有坊表，学成师范	正其衣冠，尊其瞻视，堂修礼容
涟水湘山俱有情，其秀气必钟英哲	圣贤豪杰都无种，在儒生自识指归
万顷渺清波，移情在付垞清歌，梅村艳曲	一楼摘星斗，极目有南湖明月，东塔层云
东海非遥，十丈蓬莱迎晓日	南湖无恙，一双鸳鸟弄晴波
润色湖山吾辈事	栽培花柳大家看
诗酒到今怀李白	园亭依旧访杉青
君手中彩笔是谁携来，醴陵有后人，此物合当还故主	我江上布帆偶然戾止，丛祠吊明月，今宵倘许认前因
倚槛遥看，去棹不如归棹逸	题桥偶驻，卸帆犹是挂帆时
正柳织烟绡，花明春镜	任船依断石，袖裹寒云
数百校巍峨，此有用，此有财，同志诸君，得一分权利，须尽一分义务	十万贯支给，出于民，出于土，责任在我，去个人私心，乃保个人名誉
九澧金汤，东横沧海蹲孤柱	一江铁锁，南下黄河第二桥
问产饶梓漆椅桐，四环皆山，作室以望楚矣	登高瞰澧沅汉沔，千里如带，记亭亦名快哉
与朋友共	近圣人居
经天纬地谓之文，专以新民为大略	彪外弸中觇所学，修其在我是初基
天文地文人文，专门致用	兵学农学礼学，修业益精
适子之馆，授子之粲	观其所由，察其所安
聊蔽风雨	如此江山
遗迹镇栖霞，酾酒重瞻新庙貌	大旗悬落日，撼山愿学旧军容
恨我晚来游，只落得万柄枯荷，一湖秋水	问谁能不朽，除非是六朗儿女，百战英雄
江海镇分流，一塔支云，到此潮头皆下拜	东南窥胜境，五峰接壤，让他山骨独高蹇
夫非尽人之于欤，从皇古追溯宗支，大抵形骸一脉共	是亦穷民无告者，忍若辈横陈生死，自家儿女两般看
客中客入画中画	楼外楼看山外山
四面荷花三面柳	一城山色半城湖
波上平临三塔影	湖中倒浸一轮秋
豚蹄祝篝车，愿我公神其来享	蟊贼多伏莽，请将军聚而歼旃
红杏领春风，愿不速客来醉十日	绿杨足烟水，在小新堤上第二桥
秋气满天地	春社开湖山
湖山此地曾埋玉	花月其人可铸金
波涌湖光远	山催水色深
春水绿浮珠一颗	夕阳红湿地三弓
穿牖而来，夏日清风冬日日	卷帘相见，前山明月后山山
华表千年，遗蜕应闻玄鹤语	孤山一角，暗香先返玉梅魂
祠傍水仙王，北宋尚留高士迹	树成香雪海，西湖重见古时春
梅花已老亭空鹤	处士长留山不孤
一抹斜阳，半堤芳草	几堆竹素，二顷梅花
葛井当檐，上岭刚逢日初出	孤山隔水，开尊时见鹤飞来
对此好湖山，再休提世外沧桑，人间营逐	无多新结构，且领略稚川丹诀，孤屿清风
把臂入林，呼吸湖光饮山渌	抗心希古，网罗秦汉近唐虞
梅鹤为邻，小坐依然图画	莼鲈下酒，故乡无此湖山
不愁泉冷无时热	常恐峰来更善飞
功高百辟，心在一丘，侧写前贤，其气象得诸山水以外	暮卷归云，朝临飞鸟，谁来骋坐，可慷慨而无文字之鸣
杨子怀人渡扬子	椒山命字合焦山
卧莲瓣读书，是天人福慧	见桃花悟道，须来者聪明
野老门庭云亦懒	荷花世界梦俱香
此老最多情，不独管婚嫁两事	几人得如意，要知有因果一层
画里移舟，梅边吹笛	墙头唤酒，枕上看潮
山外斜阳湖外雪	窗前流水枕前书
胜地最幽清，扶杖勾留在映波锁澜桥畔	主人癖风雅，寻诗屡集从月潭花港船来
泥上偶然留指爪	故乡无此好湖山
自蛮烟瘴海游历而还，胜地重临，凭管领六桥风月	与白傅林逋后先相望，崇祠近接，恰平分半席湖山
平生心迹最相亲，惟此醉太守	词赋擅名来已久，宜升君子堂
但是人家有遗爱	曾将诗句结风流
地连石屋双峰起	天放钱江一角来
东坡千载人，游于物表	钱塘万顷白，来自云端
四大空中，独留云住	一江缺处，远看潮来
一见问灵源，师自离山吾听水	卅年依古洞，世方沉陆我观潮
家藏八千卷	门对七二峰
楼阁矗云绾九澧	池塘喧雨战千荷
山色西来幂危堞	江声东下逼层楼
远水帆樯高阁外	危城鼓角夕阳中
所居对龙塔高台，笔锋横扫云烟净	此地据马鞍胜境，文社联吟冠盖多
帝子遗踪剩台榭	平民政策首农桑
民生事业追弃益	物质文明竞美欧
安得广厦万千，种竹权为留客地	倚遍回栏十二，惜花仍是爱才心
无命复何如，徒令上将挥神笔	未捷身先死，长使英雄泪满襟
一卧沧江惊岁晚	独凭栏槛俯崔巍
水为龙世界	云是鹤家乡
此处有濠濮间想	望之若神仙中人
一抔土尚岿然，问他铜雀荒台，何处寻漳河疑冢	三足鼎今安在？剩此石麟斜日，令人想汉代官仪
千古两梅妻，公几为多情死	西湖三少保，此独以功名终
世无遗草真能隐	山有名花转不孤
提笔四顾天地窄	长啸一声山月高
山色湖光，都归一览	英雄儿女，并艳千秋
八百里浪迹归来，相逢萍水	七二峰从头数去，尽是家山
落第寄书邮，事缘羊牧阿娇，云外神仙当尚主	中流凭砥柱，嫁得龙乘佳婿，世间才子几封王
古人忧乐关天下	何处江山非故园
五大洲文轨交通，漫将赣水源流溯	廿世纪人才寥落，当为庐山面目羞
行路最难，才数起水驿山程，少安毋躁	入关不远，莫忙逐车尘马足，且住为佳
七千里看遍名山，持节人归，颇觉家园多静景	十六亩攒成小筑，开樽客至，可知野史有余情
今不异乎古所云	我亦迫于时而起
塔影城阴可诗画	佳晴喜雨足登临
石竦亭高，频岁秋获春耕，民隐都经眼过	云开塔峙，一时抚今追昔，余怀乐与人同
果然城市有山林，除却故乡无此好	难得酒杯浇块垒，酿成危局有谁支
到此莫题诗，谁个敢为学士敌	偶然去捉月，我来甘拜酒仙狂
谁为翔渚灵妃，倒三尺金樽，杯底邀来焦岭月	我是倚楼旧主，仗一枝铁笛，袖中吹起大江潮
长风吹万里浪	海日照三神山
中流沉溺始求援，何如走顺风时，帆休扯足	近水楼台同仰望，切莫立高岸上，漠不关心
闵周将危，悲啸古传鲁漆室	信欧有立，雅才今抗宋庐陵
临阵捐躯，较辱死苟生，千古独留气节	披坚执锐，想效灵助战，九原还建功勋
虽有周亲，不如我同姓	谁谓朱远，率乃祖攸行
八百年聚族于斯，宋室同传宗室表	二千石分符到此，明州来谒润州祠
一楼萃三楚精神，云鹤俱空横笛在	二水汇百川支派，古今无尽大江流
联蜀拒曹，乃公一生学问	舍奸去诈，则吾十年用心
上帝本好生，求我与以儿女，不求我亦与以儿女	下民须自爱，为善报在子孙，为不善尤报在子孙
某水某丘，敬爱有加，吾童子时钓游所在	可坐可濯，起居惟适，大丈夫方闲处之为
明眼怕看人，万事思量惟酒好	湖边能醉日，一春不惜买花钱
道澧在后，澹澧在前，大川广原，隐然襟带	彭王不终，思王不朽，封建郡县，交有功名
彭王香火一千载	山色檐甍十二时
一览众山，空无所依傍	千秋万岁，最苦此夫妻
左抱青山寺，后负黄山人，喜嘉山山有侣	志同衔石禽，身甘化石女，伤恨石石无言
几席三山，万顷波涛疑海上	湖天一阁，重阳风雨是江南
君恩彀向渔樵说	身世无如屠钓宽
可以养性消疴，还年驻色	爱有嘉禾美卉，垂水蒙华
心似南湖常淡定	身依北斗最高寒
鸟声和悦钧天乐	棋子纵横百练兵
逃名渔父蒙恩泽	退步神仙在俊雄
人在云霄观日出	山如龙马夹江来
朝浮枉渚，暮宿辰阳，郛廓天作成，五百里间楼第一	秦洞桃花，楚城菱角，风流浪淘尽，二千年后月当中
对面隔云泥，嗟哉吾党二三子	此心系家国，安得广厦千万间
功名安足为，当时交趾车还，如公忠勇犹腾谤	拜瞻空有感，此日越裳贡渺，何人慷慨更筹边
欲除后悔先修已	各有来因莫羡人
几堆江上画图山，繁华自昔，试看奢如大业，令人讪笑，令人悲凉，应有些逸兴离怀，才领得廿四桥头箫声月影	一派竹西歌吹路，传诵于今，必须才似庐陵，方可遨游，方可啸咏，切莫把秾花浊酒，便当作六一翁后余韵流风
淮水东边旧时月	金陵渡口去来潮
坐卧一楼间，因病得闲，如此散材天或恕	放怀千载上，过时为学，庶几昞烛老犹明
无补清时，终老书丛原宿志	偶谈瀛海，重摊诗卷纪前游
跨八百里洞庭，占此湖山，巍然阁对白龙井	聚万千家烟火，成兹廛市，忆否笛吹黄鹤楼
万劫犹存，世上蟪蛄忘岁月	一尘不到，洞中鸡犬亦神仙
洞庭潴水非前，拳螺尚照秦时月	夫婿筑城不返，寡鹄和歌澧浦云
江水东流，淘尽了千古英雄儿女	石城西峙，依旧是六朝烟雨楼台
湖本无愁，笑南朝递起群雄，不盈佳人独步	棋何能胜，为北道误投一子，致教此局全输
世事如棋，一着争来千古业	柔情似水，几时流尽六朝春
人唤莫愁，湖唤莫愁，天下事愁原不少	王宜有像，侯宜有像，眼中人像此无多
山温水腻，风月常存，几人打桨清游，倩小妓新弦，翻一曲齐梁乐府	局冷棋枯，英雄安在，有客登楼闲眺，仰宗臣遗像，压当年常沐勋名
赌墅付传闻，叹青史成堆，千古河山棋一局	争墩笑多事，看画梁依旧，半湖烟雨燕双栖
明月几时有，更上层楼，问棋子声中，谁操胜算	美人犹未来，且摇小艇，向藕花香里，自遣闲情
儿女不知愁，南朝金粉，北地胭脂，何事干卿，寂寞一池吹水皱	将相本无种，旧庙鸡鸣，新祠虎踞，其人不死，淋漓大笔写图看
此水自当兵十万	昔人曾有客三千
天浮一鼋出	山挟万龙趋
满地干戈，故老伤春作寒食	重湖风月，有人招隐结茆庵
七十二峰青欲断	万八千株芳不孤
树木十年，此地合名小香雪	太湖万顷，浮生直欲老烟波
历长广溪曲曲清流，一水回环，入室又通香雪海	与东西山遥遥相对，片帆时渡，满船合载洞庭春
双枫名共此亭古	青山静看行者劳
两脚不离大道，吃紧关头，须要认清岔路	一楼俯看群山，占高地步，自然赶上前人
如月当空，偶以微云点河汉	在人为目，且将秋水翦瞳人
四季笙歌，尚有穷民悲夜月	六朝花柳，浑无隙地种桑麻
在山泉清，出山泉浊	陆居非室，水君非舟
天地一网罟，欲度众生谁解脱	飞潜皆性命，但存此念即菩提
来往游人，须知爱惜花柳	春秋佳日，切莫辜负湖山
主辱臣忧，当在外从亡，一饭已经肝胆碎	功成身退，问诸君食禄，千秋留得姓名无
何处招魂，香草还生三户地	当年呵壁，清湘应识九歌心
亲不负楚，疏不负粱，爱国忠君真气节	骚可为经，策可为史，补天浴日大文章
德必有邻，把臂呼岳家父子	忠能择主，鼎足定汉室君臣
懔懔生气	悠悠苍天
朝有奸党，岂能成将帅之功，若教杖钺专征，蛟虎犹非对手敌	世无圣人，不当在弟子之列，惟信读书折节，机云曾作抗颜师
立庙永馨香，看眼前大好河山，浩劫难磨生气在	登堂闻馨欬，有世上未除蛟虎，先型仰企抱惭多
一门全大节	百战守孤城
在明庄烈朝内外交讧，北援南征，伟哉失人物	与周平西祠后先相望，忠魂毅魄，壮此好溪山
亦有褚渊生，弱质自成松柏劲	终从汪踦死，义心常并芷兰芬
三疏流传，枷锁当年称义士	一官归去，锦衣今日愧先生
人上翠微梯，蓬岛春阴天尺五	客来书画舫，桃花流水月初三
以学愈愚，是堂堂阵	有备无患，铸将将才
胜迹表官亭，况恰当庐阜南横，大江东去	平湖满烟月，谁补种四围杨柳，十里荷花
枫叶荻花秋瑟瑟	回崖叠嶂凌苍苍
绝顶共跻攀，江上琵琶向谁语	五峰相揖让，山中云雾待吾开
我辈复登临，壶觞须就陶彭泽	群公有惭色，勋业终归马伏波
扫尽烟云，现出庐山真面目	挽将逝水，认明禹甸旧源头
一楼何奇，杜少陵五言绝唱，范希文两字关情，滕子京百废俱兴，吕纯阳三过必醉，诗耶？儒耶？吏耶？仙耶？前不见古人，使我沧然涕下	诸君试看，洞庭湖南极潇湘，扬子江北通巫峡，巴陵山西来爽气，岳州城东道岩疆，潴者，流者，峙者，镇者，此中有真意，问谁领会得来
放眼看江山，无限白云都过去	题诗问鹦鹉，何年黄鹤复归来
恨我来迟鹤早去	怪人来到诗先传
千年仙枣不留核	五月落梅犹有花
上书侈八表雄图，捧日何尝罄壮抱	聚铁成六州大错，雕霜今己到坚冰
天地风尘，古庙丹青经几劫	江淮俎豆，空山雀鼠亦千秋
男儿死耳又奚言，若论唐室元勋，数百战功名，岂输郭李	父老谈之犹动色，但吁扬州都督，亿万年魂魄，永镇江淮
铜柱镇鸢飞，顾盼生风，意气真能吞浪泊	金门留马式，男儿报国，姓名何必与云台
孤屿有邻，喜得卓公称后死	严陵在望，直呼皋父哭先生
大功在备倭，城郭依然，公去苍茫谁嗣者	明诏使防海，风波未已，吾来宏济愧前贤
一序证前游，太白光芒神久在	三章怀绝调，牡丹时节我刚来
来日大难，对此茫茫百端集	英灵不昧，览兹蹇蹇匪躬愚
开绝学于胡叔心、陈公甫、王阳明之前，享祀方堪从庙庑	集大成于河西氏、太史公、文中子之后，诞灵应不愧河津
事君以道，无惮杀身，昔人称锡谷四谏之一	当官而行，不求利己，后世高碧山十友之风
天命有归，万里长城宜自坏	人心不死，千秋直道任公评
祠接谢亭，亦有文章惊海甸	忠符信国，并悬肝胆照江心
孤城屹立，半壁粗完，自昔论功侪郭李	一日效忠，千秋慕义，此间继起有阎陈
天意启斯文，不是一封书，安得先生到此	人心归正道，只须八个月，至今百世师之
锦绣江山，半壁雄心敌吴魏	风云儿女，千秋佳话掩甘糜
春雨桑楼，无限落花悲帝子	秋风剑阁，有人洒泪吊将军
汉家樵子亦英雄，漫说云台列将	莽世簪缨真草芥，可怜禄阁书生
佩鄂国至言，不爱钱，不惜死	与文山比烈，日取义，日成仁
弟兄皆许国	出入冠诸公
茅土加名数	神功接混茫
鄂不照乎栘华，龙骧骧乎云路	身画凌烟之阁，名藏太室之廷
生申甫以中兴，家有白眉兄识弟	萃邓冯于同产，我观青史古无伦
马足车尘并千古	寒泉秋鞠比三高
诗追梁苑，镫远樊楼，今古风流同胜地	云接太行，湖沉艮岳，纵横气概遍高台
岳色渡河来，远树平沙天广大	楼头延月入，宋台梁苑客徘徊
白波如泛五湖，鸥鸟迎人，好涤衫尘登画舫	凉气顿生六月，蝉声催酒，胜他灯火上樊楼
文之至者罔不传，昔有十贤，天地长留诗卷在	我思古人怅莫见，瞻顾四海，风云应共异材来
壮其文词，一见诵忆	慕仰风味，匪为观游
卅六里雪浪飞来，淘尽万里英雄，尚遗鸦阵神兵，留传部曲	廿八将云台在否？幸有五溪祠庙，得与羊裘钓叟，共占江山
所谓大臣，行己也恭，养民也惠	厥有成绩，荆河惟豫，淮海惟扬
二仪上下分清浊	万国衣冠拜冕旒
周郎胡为乎来，地若葬曹瞒，便坏此江山风月	安石何以不死，天而相苏子，岂老于诗酒渔樵
百丈称雄，对门兀立	九溪别派，抱寺曲流
长与流芳，一片当年干净土	宛然浮玉，千秋此处妙高台
风景不殊，四十年余旧泥爪	江山如许，二千里外小金焦
雨不崇朝遍天下	花随流水到人间
仙佛缘中，湖山胜处	楼台影里，云水闲时
泉声常在耳	山色不离门
墩本吾家，胜迹从来称太傅	宅由我造，半山莫更让荆公
往事重论，怀古谁含出世想	昔贤不见，听泉我爱在山声
钟阜割秀，青溪分源，咫尺接层城，叹禁苑全虚，尚留此寺	谢傅棋枰，荆公第宅，去来皆幻迹，问孤墩终古，究属何人
长啸一声，山鸣谷应	举头四望，海阔天空
天与水无涯，万舶远循鳌柱麓	地随山共尽，十洲环向海陀峰
三千里外一条水	十二时中两度潮
穿荻小车疑泛艇	出林高阁当登山
长戈满地，一亭独幽，客子河粱携手去	把酒问天，陶然共醉，西山秋色上衣来
箧有三山记	胸藏五岳图
宫中下见南山尽	城上平临北斗悬
荷花如城月如斗	名流作主泉作宾
夕阳山色横危槛	夜雨河声上小楼
荔子甲天下	梅妃是部民
雷峰如老衲	宝石似美人
江流石不转	云在意俱迟
短艇得鱼撑月去	小轩临水为花开
回看佛国青螺髻	误入仙人碧玉壶
瓷碗竹炉皆恰当	新题旧什各分明
半塔斜阳颓老衲	一池残叶战秋声
四面荷花三面柳	一城山色半城湖
一角小亭半城市	四围秋水万荷花
最喜荷花环佛界	每量湖水问渔人
岭树湖云沉足底	江潮海日上眉端
圣恩赐西湖一曲	人望若北斗七星
江空欲听水仙操	壁立直上蓬莱峰
洞五百尺不见底	桃三千年一开花
泥雪人生几鸿爪	津亭诗句万牛毛
新旧十年行馆雨	雌雄几辈过江风
花笺茗碗香千载	云影波光活一楼
抔土他邦瘗忠骨	有人异代吊先民
山光下溪静相好	云影挂树闲不流
静定一去惑	宽缓默不争
想见东坡旧居士	为我佳处留茅庵
渐不为人识	时还读我书
楼观沧海日	门对浙江潮
甘棠绕屋，荐鞠浮尊，比当年广厦万间，下榻正宜徐儒子	玉笛无声，青山依旧，料此后明湖一曲，停桡都唱蒋安阳
灵之来兮，从白舍人游，配苏学士食	客何为者，横杨公济笛，披董静传书
尽此一寸心，与点缀湖光山色	收拾数间屋，尽勾留墨客骚人
理棹访精庐，秋水白苹，伊人宛在	倚梅寻旧约，青山红豆，到处相思
湖两山孤，此处有泉可漱也	天一地六，先生自号无说乎
梅鹤寄高闲，遗稿千秋笑司马	湖山写清冷，寒泉一掬拜坡仙
山冷好教梅嗣续	巢深应有鹤归来
斯人亦云逝	寒梅徒自荣
白首卧松云，先生有才过屈宋	茅亭宿花影，故乡无此好湖山
好水好山，出东郭不半里而至	宜晴宜雨，比西湖第一楼何如
今不管世界虎斗龙争，拓地十弓，假愚谷为名，五柳自号	未须疑此园山穷水尽，出门一笑，看后溪东去，三峰北来
户外一峰秀	窗前万木低
海日宜晞发	天风与振衣
登丘望海无涯思	摩石听松一适时
石室云开，见大地山川，三千世界	水帘风卷，露半空楼阁，十二栏干
笑前贤许多祥麟威凤	乃所愿作个战马耕牛
未闻安石弃东山，公能不有斯园，贤于古人远矣	漫说少陵开广厦，彼仅空怀此愿，较之今日何如
历宦海四朝身，且住为佳，休孤负清风明月	借他乡一廛地，因寄所托，且安排奇石名花
何处白云归，有乡里古招提，出西郊不半里而至	前生明月在，是佛门新公案，言东坡为五老后身
野老时一望	游子澹忘归
无以慰延伫	聊可莹心神
得未曾有	从无始来
得大安稳绝于人境	离一切相情均天伦
辟艺苑文林，以为三径	擅春花秋实，无忝百城
花木土石水泉，离世乐道者宜有	诵读论议教诲，大雅宏达之所群
朝受业，昼讲隶，夕习复	精五饭，慕酒浆，缝衣裳
山随平野尽	村入郭门来
尘海沤中已无锥立地	孤峰顶上有把茅盖头
尽楼台池馆，只妙手成图，谁办此五世遗经，万言作赋	视将相王侯，如飘风过眼，才消纳四围烟水，一榻云山
万卷百城，安事酒杯浇垒块	清风明月，故应城市有山林
持观万物表	用竞一楼雄
二分诗景八分画	楼外江声天外峰
合名臣名士为我筑楼，不待五百年后，斯楼传矣	傍山北山南循地选胜，适在六一泉侧，其胜如何
坐曝书亭，登小仓山，文采风流，二百余年无此盛	对退省庵，近巢居阁，勋名德业，两三间屋并生春
选胜到里湖，过苏堤第二桥，距花港不数武	维舟登小榭，有奇峰四五朵，又老树两三行
仙到应迷，有帘幕几重，栏干几曲	客来不速，看落叶满屋，奇书满床
似入万重山，不离三亩地	欲穷千里目，更上一层楼
谷铃如诉旧愁来，蜀道秦川，过客重谈杨李事	墓粉还将秋色补，雨尘云梦，伤心何似汉唐陵
小山承盖	大河前横
此地当熊岭嵯峨之北	有水自龙门屈曲而来
襟带有情，绕郭河声从地出	烟云如画，隔窗山色自天来
峰高华岳三千丈	险据秦关百二重
终南太华镇东方，杨柳金城，万井挹关中紫气	葱岭昆仑睇西极，葡萄玉塞，一樽撰天上黄流
外域全归，坐揽关山皆胜地	上游得据，笑谈西北有高楼
地有千秋，南来寻丞相祠堂，一样大名垂宇宙	桥通万里，东去问襄阳耆旧，几人相忆在江楼
异代不同时，问如此江山，龙蜷虎卧几诗客	先生亦流寓，有长留天地，月白风清一草堂
古井冷斜阳，问几树枇杷，何处是校书门巷	长江横曲槛，剩一楼风月，要平分工部祠堂
江上此台高，问坡颍而还，千载读书人几个	蜀中游迹遍，看嘉峨并秀，扁舟载酒我重来
自许诗成风雨惊，为平生硬语愁吟，开得宋贤两派	莫言地僻经过少，看今日寒泉配食，远同吴郡三高
诗史数千言，秋天一鹄先生骨	草堂三五里，春水群鸥野老心
宛在水中央，聚千古名士忠臣人两个	生成香世界，看满湖春风秋月花四时
要为天下奇，不爱钱，不怕死	参透个中旨，能学佛，能学仙
两山横界东西，是桃源路去来，问道向此间指引	一水劈开南北，到洞庭湖会合，溯源在这里分明
冰井留铭，且喜诗人足千古	云山如画，恰宜此地作重阳
小别西湖，恰来此地看烟雨	相逢南浦，同上高楼话水云
专意缥缃，左太冲宜春之里	自栽草木，李义山永乐所居
问狮峰底事回头，想顽石能灵，不独甘泉通法力	为虎阜别开生面，看远山如画，翻凭劫火洗尘嚣
香草美人怜，千古艳名齐小小	茅亭花影宿，一泓清味问憨憨
绕郭有山，白云高妙	近水得月，清光大来
兴废总关情，看落霞孤鹜，秋水长天，幸此地湖山无恙	古今才一瞥，问江上才人，阁中帝子，比当年风景何如
辛勤有此庐，抽身归矣，喜鸟啼花笑，三径常开，好领取竹簟清风，茆檐暖日	萧闲无个事，诸户悠然，对茶熟香温，一编独抱，最难忘别来旧雨，经过名山
十亩地无多，只合春酒留宾，秋灯课子	半生天已定，且向西园学圃，东郭催耕
江汉美中兴，愿诸君努力匡时，莫但赏楼头风月	輶轩访文献，记早岁放怀游览，曾饱看春暮烟花
向江汉凭栏，作颂愿为尹吉甫	让英豪下笔，爱才谁似李青莲
空山过雨闻敲磬	佛火分灯照读书
座有酒人刚七子	院无暑气到三更
一叶不随流水去	片云常共老僧闲
一庵卧日，一庵谈禅，我佛微笑	叶落归根，叶落粪本，化工无言
开门见山，遣兴无妨抚松竹	平地负篑，为高岂必因丘陵
多君从海岛归来，看胜境盘桓，特地楼台撑碧落	是处去洞庭咫尺，任朗吟飞渡，一天风雪亘黄山
面面相窥，佛也须有靠背	高高在上，人到此即回头
是禅宗觉路	非吾道旁门
名楼高处有公存，看江水群飞，到此东流齐北折	幕府旧人惟我在，怅浮云万里，来从南海又西征
行使之，止或尼之，三千里外倦游人，赢得白发归来，青山无恙	吾老矣，逝将去矣，六十余年惭学道，孤负渠阳旧治，珮浦歌声
范希文是此地秀才，谁为后起	胡安定亦方州博士，敢薄闲曹
五夜楼船，曾上孤亭听鼓角	一尊浊酒，重来此地看湖山
东下壮军声，横槊高歌，遥想一时豪杰	北归停使节，落帆小泊，闲看千里湖山
客已倦游，偶然小住湖山，便欲乘风归去	人生如寄，留得当前指爪，不妨踏雪寻来
清风徐来，水波不兴，扶持自是神明力	行人安稳，布帆无恙，霄汉常悬捧日心
石难填海，同志三忠，溯义师曾驻吾乡，白首能谈青史事	戟己沉沙，独留孤冢，知毅魄乐栖兹土，丹心长照赤城霞
沿于海以达河，叹频年转漕重洋，共历艰难非一日	勤其官而死水，看身后褒忠巨典，常膺俎豆到千秋
奉以为师，学有经术，通知时事	号称易治，笃于文行，延及齐民
湖光尽日依楼堞	山色终朝满县城
罄室不楹三百户	钟山却占一千盘
明月共天涯，看云影波光，恍疑身在江南，访当年佛祖谈禅，诗仙留带	春风移岭表，趁蕉阴椰叶，偶尔步来城北，问何处韩公遗碣，常相残碑
俎豆奠维桑，本此地更同吟社	祠堂傍修竹，补先生未到行窝
恰好亭台驻烟月	可无觞咏对湖山
疏烟流水自千古	山色湖光共一楼
放眼古今，倘容判事于斯，吾愿学东坡先生，留一段冷泉佳话	寄怀山水，偶尔披襟到此，可权借西湖名胜，作片时风月清谈
读欧公丰乐雄文，流风未沫	吊帝子藩封遗址，落日无言
把酒话桑麻，占雨课晴，此间自有田家乐	删诗慨禾黍，伤今吊古，吾辈当先天下忧
屡来送落日	丰获慰劳农
在万山中突见此奇，莫笑广厦庇材，愿奢杜老	惟诸君子不私所有，台将瓣香祭社，义附文翁
作宦留鄂渚口碑，此石不朽	铭幽有中郎手笔，其言无惭
今不异古，古不异今，天下同归，何思何虑	佛即是心，心即是佛，空山无侣，独往独来
千里舳舻联，农隙岁修江夏猎	三军裘带莅，府僚近接岘山游
使处治中别驾之任	书以河渠水利名篇
山色连城，定有诗人回杖履	江声满耳，坐看小吏卷文书
方城为城，汉水为池，大好江山资坐啸	东望武昌，西望夏口，平分风月付闲曹
渍积必苗，艺兰必香，千家茅屋书声，定有几枝大手笔	登高自下，陟遐自迩，万里蓬山云路，先从一邑小文场
文章有神，浩气接大江南北	风雨不动，欢颜开广厦万千
地居黄运中，水欲治，漕欲通，千里河流，涓滴皆从心上过	官作军民主，宽以恩，严以法，一邑众庶，笑啼都到眼前来
丰城剑到此化龙，故土多情，笑认乡亲心共慰	水部郎易而司马，冷官无事，权膺郡守政仍闲
儿女尽能之，一点热肠，三分血性	家庭常事耳，察乎天地，通乎神明
孝贞节烈，共荷纲常，遍尝尘世艰辛，到此馨香同结局	今昔存亡，共安堂室，中有吾家骨肉，每当瞻拜倍伤神
拍岸涌惊涛，辽海月明闻鹤语	回澜凭砥柱，沧江云卧有龙吟
祀宋贤良，次第谨依言行录	与人家国，凋疏无若靖康年
宋室无谋，岁输卤数万币，和议既成，仍是两宫困沙漠	汉家斗智，幸分我一杯羹，挟求非计，不劳三寸返新丰
千古痛钱塘，并楚国孤臣，白马江边，怒卷千堆雪浪	两朝冤少保，同岳家父子，夕阳亭里，心伤两地风波
唐代论诗人，李杜以还，惟有几篇新乐府	苏州怀刺史，湖山之曲，尚留三亩旧祠堂
是天台古洞烟霞，眷念旧游，蓬山此去无多路	问当日楚宫心事，凄凉故国，鹦鹉前头不敢言
孝女名江，看汐往潮来百十里，叠浪层波，是哭父千行血泪	逸才题赞，想外孙幼妇八个字，虫侵蠹啮，为诔娥万古丰碑
天险化康衢，直如海市楼中，现不住法	河壖开画本，安得云梯关外，作如是观
六一清风，更有何人继高躅	二分明月，恰于此处照当头
隔江诸山，到此堂下	太守之宴，与众宾欢
洞庭山色，扬子江声，一样石盘陀，金粟前身香案吏	阳羡春茶，兰陵美酒，四围花世界，芙蓉旧社水仙王
如临扬子大江，听塔上金铃自语	定有苏公高致，为山门玉带重留
九龙绕郭而来，一颗明珠，宛在芙蓉烟雨	万马窥江已去，半规浮玉，依然杨柳楼台
惟唐代二幢，是峨眉山人未过前屋	此壁上三律，乃空翠亭僧初梦时诗
钱如真可通神，此座巍然，何不与烟霞终古	石也有时变相，长公仙矣，莫非是香火因缘
城郭如故人民非，曾否鹤归华表	风景不殊山河异，繄谁泪洒新亭
大江东去，看骇浪惊涛，千古英雄淘不尽	匹马南来，问豪情壮志，一楼风月拓奇观
隔岸眺仙踪，问楼头黄鹤，天际白云，可被大江留住	绕栏寻胜迹，看树外烟波，洲边芳草，都凭桀阁收来
百千劫危楼尚存，问谁摘斗摩霄，目空今古	五百年故侯安在，只我倚栏看剑，泪洒英雄
群贤毕至，少长咸集	清风徐来，水波不兴
无事棋酒着酌	有时琴诗弹谈
花花叶叶，翠翠红红，惟尔神着意扶持，不教雨雨风风，清清冷冷	鲽鲽鹣鹣，生生世世，愿有情都成眷属，长此朝朝暮暮，喜喜欢欢
蕙带荷衣，偃蹇姣服	兰橑桂栋，芳菲满堂
新居拓静安寺之旁，频年艺竹栽花，敢上规开府梨桃，征君松竹	空气自太平洋而至，几辈凭栏把酒，尽消受管弦夜月，纨绮清风
柳州媚古沿愚谷	庾信投闲赋小园
云行雨施，不崇朝而遍天下	地大物博，祖阳气之发东方
近四旁惟中央，统泰华恒衡，四塞关河拱神岳	历九朝为都会，包伊洛瀍涧，三台风雨作高山
一水抱城西，烟霭有无，拄杖僧归苍莽外	群峰朝阁下，雨晴浓淡，倚栏人在画图中
此地从来有修竹	如师真可主梅花
萍自在因根解脱	莲清净为藕空虚
山光扑面经新雨	江水回头为晚潮
自西自东，万流仰镜	允文允武，八柱承天
铜铸交州，长励边臣横海气	珠还合浦，愿铭廉吏饮冰心
尺地借何难，愿慕爱人学道	分阴宜共惜，莫夸坐啸清淡
三语岂称工，莫但楼台夸得月	六箴应共勉，好商簿领助移风
铜柱珠崖，大将旗鼓	牙麾玉帐，公侯干城
国士合登坛，犹忆平生经百战	君恩许专阃，待看号令肃三军
砺山带河，与世无极	国恩先烈，终身不忘
三尺剑，七尺躯，大丈夫惟此区区酬知己	一庭花，半庭月，好境界要当细细读吾书
禾黍高低，回首可怜歌舞地	亭台突兀，高怀寄兴往来人
别有天地	不知岁时
秦时明月	洞口桃花
境辟太元中，看流水桃花，洞口不生寄奴草	地犹武陵郡，喜垂髫黄发，村中时见避秦人
却怪武陵渔，自洞口归来，把今古游人忙煞	欲寻彭泽宰，问田园安在，惟桃花流水依然
卅六洞别有一天，渊明记，辋川行，太白序，昌黎歌，渔邪？樵邪？隐耶？仙邪？都是名山知己	五百年问今何世，鹿亡秦，蛇兴汉，鼎争魏，瓜分晋，颂者，讴者，悲者，泣者，未免桃花笑人
何须说黄鹤岳阳，且凭枉渚孤峰，合管领沅水清风，洞庭皓月	于此参天龙白版，兼访古坛善卷，也学他坡仙载酒，岛佛吟诗
惟精诚所感，能开金石	兴山泽之利，以致富强
且凭造物开山骨	欲助君王铸褭蹄
十里接银场，前代茭源曾置监	层楼压湘水，过江山色入凭栏
松柏岁寒心，平仲昔来曾筑室	潇湘水云色，元晖吟望试登楼
胭脂在北，祁连在南，四郡襟喉归揽结	旅宿非舟，陆居非屋，三山楼阁浸虚无
树摇苍空，云气暗遮楼阁	园据绿水，月明如坐潇湘
雄剑倚层云，貔貅夜肃天山月	大旗招落日，鼓角霜严敕勒秋
江淘日夜东流水	地耸英雄北固楼
快哉风与庶民共	今夫山一拳石多
先生乃与水终始	兹楼独峙天东南
未出山时，一寒至此	飞来峰下，有亭翼然
人生能着几两屐	桃花一放三千年
今之画图毋乃是	近来诗客似君稀
立石自成小五岳	披图而观大九州
有所愁便写，无可道便罢休，君若问神仙，试想想崔李本事	一自下故深，百能容故博大，我来望江汉，长殷殷官胡替人
楼台莫便登，先看文正记中，某条似我	江山只如故，试数燕公去后，得助何人
说甚么英雄，自古迄今，这一个湖名，偏属儿女	幸留得我辈，探幽选胜，看六朝山色，来上楼台
昔我来时花未开，今日花时我未来，也算神交，难道是前身缘法	搔首问天天不语，低头问花花笑汝，别无好句，那许做大地闲人
好容易搜出诗来，写点江山景物	不得已推将天去，让他楼阁峥嵘
问一时猛士文人，谁向中流牢立脚	聚百里残山剩水，我来绝顶更昂头
富贵虽属虚名，没慧根人，并不许他做梦	神仙亦须实学，登斯楼者，何妨对我吟诗
云门寺里，无剩言几个僧	石帆峰前，好风景一溪水
弹指见华严，看天马云开，一角小山藏世界	观心礼尊宿，昕木鱼晨叩，十方古德应斋期
是色是空，于一毫端见宝王刹	无台无榭，坐微尘里转大法轮
一掬甘泉，好把清凉浇热客	两头岭路，须将危险告行人
无工夫为人拭鼻涕	莫断送去我老头皮
作叶与叶想，作非叶想，作非叶即叶想，庶几乎扫叶	有凉之凉时，有不凉时，有不凉之凉时，是故曰清凉
不殊风景犹如昨	独立苍茫自咏诗
大屋不画龙蛇，待名士来题咏者	今世复多蛟虎，愿将军出斩除之
宅枕龙沙，看表里山川，曾是湘人辛苦地	门盈驷马，喜从容尊酒，幸逢江介晏安时
大江东去	吾道南来
霜威出塞，云色渡河，李太白咏三晋遗风，今日犹如昔日否	汉口夕阳，洞庭秋水，刘长卿写两湖好句，此乡得似故乡无
五日风，十日雨，岁乃常熟	九年耕，三年食，民其姑苏
右界褒陇，左据函秦，表山带川，横被六合	东市齐鲁，南贾荆楚，阗城溢郭，旁流百廛
臣门如市，臣心如水	今人与居，古人与稽
警尔顽民，有耻且格	察于上下，防患未然
天子何忍伤民财，因小丑猖狂，扰兹守土	地丁不足济军饷，愿大家慷慨，输此厘金
管百姓须爱百姓	要一钱不值一钱
传舍官衙，敢谓我五日京兆	小桥流水，留此中一片生机
王者不并生，田岛无灵，五百头颅浮海去	霸才谁继起，钱塘在望，三千铁弩撼潮来
刑而后王，当大地纷争，豪杰屈身聊建业	反原宜死，奈功臣尽戮，英雄走险冀偷生
钓者不在鱼也	先生其犹龙乎
以此横身胆，曾当百万兵，千秋草木余生气	奠公一杯酒，试问三分国，几个英雄得寿终
橐钥无传，一卷伤心狱吏火	户枢不蠹，片言终古活人方
遗迹此台，想当年掩抑七弦，定弹个吾道南来，大江东去	知音何处，到今日苍茫四顾，只剩得汉阳流水，黄鹄高山
黄鹤从何处归来，江汉双流，玉笛梅花吹不落	仙人是那年睡起，春婆一梦，晨钟暮鼓唤难醒
鹦鹉无言，看草色萋萋，遗冢尚传谪仙句	江流不断，听水声汹汹，怒涛似诉老瞒奸
君山茶，澧浦兰，武陵桃花，土物似言故乡好	孝陵树，秦淮月，莫愁烟雨，风云常觉此城雄
问薄游岳阳，彼鲁肃墓巍巍在旁，胡不闻诸君馨香俎豆	使竟锁铜雀，同息夫人脉脉饮恨，奚足令过者凭吊咨嗟
九澧此楼，点缀以洗墨池，囊萤台，更一部弦诵声，大庇有万千间广厦	四郊多垒，经过了龙蛇战，虫沙劫，剩再来笠屐影，快登看八百里洞庭
两皖生才，台阁犹含雄杰气	四郊多垒，江山莫作等闲看
金汤依旧扼荆阳，风起云飞，不尽悲歌怀猛士	银汉何时洗兵甲，内忧外患，似留艰巨待英才
杰构四窗开，地扼中原控吴楚	忠魂一抔在，天留正气壮山河
胜负论棋，切莫误抛一子	海江比学，须知能纳万流
学者当以天下国家为己任	我能拔尔抑塞磊落之奇才
进德修业，欲及时也	化民成俗，必由学乎
春风善也	时雨化之
群族竞争，观以佛家平等法	十年教训，养成君子六千人
吃饭最难，如公世上无须谷	弃官宜早，为我山头多种松
灞桥自古有行人，问谁策马而驰，大名不朽	曹魏于今无故物，赖此绨袍之赠，遗像犹存
一生与宰相无缘，始进时魏公误抑之，中岁时荆公力扼之，即论免役温公，亦深厌其言，贤奸虽殊，同怅君门违万里	到处有西湖作伴，通判日杭州得诗名，出守日颍州以政名，垂老投荒惠州，更寄情于佛，江山何幸，但经宦辙便千秋
入其国不非大夫，若宋高宗且勿论	古之人责备贤者，于张魏公又何诛
三度入岭南，幼过始兴，晚出蓝关，此行当中岁之交，驱鳄文章犹在后	数峰对江上，访贤令山，登同冠峡，我欲起功曹而问，叉鱼诗句殆其时
浣纱石已无存，入此庙为想花草吴宫，鹧鸪越殿	泛舸人归何处，广其基也名岐周私囿，欧美公园
麋鹿竟游姑苏，倾国倾城，隐然作卧薪尝胆奥援，咄咄吴其为沼	湖船晚逐范蠡，功人功狗，空付与盲女村翁乱说，嗟嗟汉实寡恩
郁满腔壮采奇情，挝鼓裸衣，早目空老奸曹瞒，俗物黄祖	剩几辈词人墨客，访碑谒墓，犹指点洲前芳草，江上斜阳
岷江骇浪雷鸣，犹想象三挝怒骂	汉口夕阳鸟度，窃欷歔一鹗荐章
挝鼓想豪雄，问他展墓何人，都知小儿是杨，大儿是孔	赋鹦惊手笔，阅尽成名竖子，怕说坐者为冢，卧者为尸
登高赋新诗	结庐在人境
铜山傍檐立	澹水到门流
退后半弓，让与池塘占却	登高一览，喜看车马到来
此可作濠濮观，几下浮鱼，跳水泼刺	是殆忘弓缴患，阶前倦鸟，衔花去来
不论有诗无诗，开三径而盘桓，常客来可人，花放如愿	亦知此境何境，揽一园之朝暮，也水解行地，山知绕楼
江声夜沸	山气夕佳
每依北斗	待起东山
西畴有事	南面称王
因树为屋	临水起楼
有三分水，二分竹，添一分明月	从五步楼，十步阁，望百步大江
革命十余年，亡命十余年，草草劳人，半段绿沉长饮恨	西湖一勺水，东湖一勺水，家家春社，数声铜鼓唱迎神
拂袖遽骑箕，空有名山埋剑履	看碑同驻马，尚攀大树想旌旗
公是继表忠观一流，至没身犹尊正朔	我为刊驳议书两卷，未曾觌面哭知音
举旗率子弟八千，戮力北征，赤帜扬威新建业	翦纸向丁沽七二，招魂南返，白衣会葬古盐官
勋名盛处忌心生，毋怪当日风波若此	恩怨尽时公论出，试听将来月旦如何
勋劳未受茅土之封，今日及泉，殆犹有恨	精气不与草木同腐，如水在地，庶几其神
登堂如见其人，我曾经泰岱黄河，举酒遥生千载感	饮水当同此味，且莫道峨嵋太白，隔江喜看六朝山
大江南北，亦有湖山，来自衡岳洞庭，休道故乡无此好	近水楼台，尽收烟雨，论到梅花明月，须知东阁占春多
崖壁千寻，此是大劈斧画法	渔舠一叶，如入小桃源图中
只合任他顽，谁又来凿开浑沌	既然如此怪，我亦欲粉碎虚空
到岸猛回头，听潕阳第一滩声，浪与篙争，好仗神威资利济	顺流须努力，看黔国万重山水，峰随柁转，全凭忠信涉波涛
古今称形胜，历汉迄今，几千年王气潜消，治乱兴亡，都付与大江东去	雄秀出重霄，高瞻远瞩，八万里山灵郁毓，英雄豪杰，当有共斯楼齐名
公有功若历山高，我欲琅琊刻石，徂徕摩崖，橥百战空群之伟绩	灵其来兮靡笄下，谁持肥县碧桃，乐陵丹枣，歈九歌传舞以迎神
新祠民祭祀	旧债帝偿还
死事念诸君，尚落得一席名山，千秋俎豆	封侯嗤我辈，倒不如杖游南岳，钓隐西湖
天监有赫	后德无疆
天监厥德	后来其苏
补天娲神，行地母神，大哉乾，至哉坤，千古两般神女	治水禹圣，济川后圣，河之清，海之晏，九州一样圣功
视远唯明，知普渡众生，全凭慧眼	思溺由己，愿永清四海，上慰婆心
受天地之中以生，一曰水	有功德于民则祀，谓之神
义不受秦封，回将风马云车，大岱长松无此节	泽今留粤峤，荐以黄蕉丹荔，水仙秋菊付诸郎
栽者培之，其始播百谷	母也天祗，所以养万民
事父未能，入庙倾诚皆末节	悦亲有道，见吾不拜也无妨
拓地一弓，点缀以丑石奇花，证物我性情，不外法天行健	藏书万卷，搜罗些高文典册，兼东西图籍，聊用壮我之园
天行健在自强，能移山，能填海	吾筑园虽不大，可树木，可莳花
自立自强，环堵何妨无长物	镜今镜古，读书所以励雄心
觉此五浊人间，皆汶汶悠悠，不如日沉饮	园之四旁山色，其奇奇怪怪，足助吾行文
乾坤两大吾身小	园林多趣终朝闲
每喜客来，共昼短品棋，昼长读画	莫疑我懒，时楼中待月，楼外看山
再来如不胜情，剩一局棋枰，寻十年诗兴	高处正宜纵目，看四围山色，听几曲渔歌
决报吴心，成沼吴功，夫婿五湖舟，坐笑先几文种昧	以倾国貌，洗辱国耻，女儿百世祀，若论配飨木兰宜
胸富甲兵，小范军中，与韩琦同使西人破胆	代留弦诵，高台城曲，记李泌亦曾南岳读书
天若有门，三千界直通呼吸	山能配岳，十六峰罗作儿孙
天作高山，山高作镇	门通大道，道大通神
几世几春秋，听门外汉谈空，必说一番东吴景帝	诸帝诸菩萨，自宇文周望祭，成第二个南岳衡山
金甲金神人，以一杵打开妖魔，不言护法，方成护法	铁围铁门限，能只身寻出路径，要说过关，才准过关
向兹不二法门，插进脚来，好骑天上龙，净土游行伸铁脚	阅尽大千世界，放出头去，莫学汉家马，丰功未蒇泣壶头
仰惊六宇宽，变成几多雨，几多露，几多雪，几多风和雷，时出时入，时往时来，多少神奇谁镇住	俯视众山小，看破一个嵩，一个衡，一个恒，一个泰与华，自西自东，自南自北，个中底蕴此平分
鼓瑟伴灵娲，听有游鱼，扬鬐奋鬣三千里	奏琴劳县令，曲成栖凤，弹指长歌一再行
六合之外，六合之内，凡名山多归僧占	阳卦多阴，阴卦多阳，未来事宁许人知
人影镜中，被一片花光围住	霜华秋后，看四山岚翠飞来
鸠妇雨添三月翠	鼠姑风裹一亭香
云声雁天夕	雨梦蚁堂秋
家无儋石	气雄万夫
视尔梦梦，天胡此醉	于时处处，人亦有言
月明如昼	色即是空
不必定有梅花，聊以志将军姓氏	从此可通粤海，愿无忘宰相风流
踞石而饮，扣槃而歌，最难得梅边清福	环山不孤，酿泉不冷，何须恋湖上风光
笠屐此重来，风月依然，鱼娃学打花边桨	古今同一局，湖山再造，国手能生劫后棋
画栏日暮起东风，棋声吹下人世	大地春归如断梗，江流淘尽荚雄
第三桥是苏学士堤，问夹岸垂杨，可似老梅冷淡	不数武有岳鄂王墓，慨中原战马，何如野鹤逍遥
南高峰，北高峰，世事尽傥来，莫问峰来何处	在山泉，出山泉，人心先耐冷，才知泉冷几时
泉水澹无心，冷暖唯主人翁自觉	峰峦青未了，去来非佛弟子能言
许先帝驰驱，东连吴会	有儒者气象，上继伊周
驻马此重经，莫问渠天发残碑，临硎断阙	卧龙如可作，愿为我翦除他族，开济清时
荐公一掬建业水	听我三终梁父吟
丞相当年曾驻马	江山终古此蟠龙
此之谓大丈夫，富贵不能淫，贫贱不能移，威武不能屈	神时恫于中国，翦阙我公室，倾覆我社稷，荡摇我边疆
淡泊以明志，宁静以致远	汉贼不两立，王业不偏安
我久住西湖，晴好雨奇，曾向春堤吟柳色	公连渡东海，朱崖儋耳，何如此地近梅花
昼了公事，夜接诗人，得句皆堪作图画	修禊虹桥，访碑禅智，此才真不负江山
海国旧传书，是英雄自怜儿女	湖山今入画，有忠信可涉风波
百年三万六千场，以慧眼观沧海桑田，如梦幻泡影，如露如电	大藏千五卅八部，有信心者女人男子，能书写诵读，能受能持
我佛见一切善男善女人，皆当欢喜	是塔具七宝大乘上乘相，何等庄严
借一蒲团，请我佛向低处说法	擎九莲瓣，问世人从那里寻根
思归思归，空自思归，我将奈何，蜀道可怜天子	独活独活，义难独活，人谁不死，吴江留得灵仙
联吴蜀亲，结吴蜀仇，千古奇人，千古奇事	感郎君情，尽郎君节，一心为义，一心为贞
列女传从刘向定	夫人心只息侯知
庋藏不富已连甍，公有胜私储，还借何烦一瓻酒	方策犹存知望郡，新钞完旧帙，流传敢负百年心
我生恨不见古人，是邦耆硕如林，文采事功皆旷绝	名士从来有部落，今日横流遍地，英雄时势两相需
观乎天文，其分野为斗牛，适于馆兮，亦尝远征勾吴国风，心仪延陵高致	传之来世，虽千载犹旦暮，后有作者，庶几抗怀乾嘉诸老，迈迹齐梁前尘
无父何怙，我独安归，适子馆兮，风人雨人，百年如一日	大厦落成，公不复见，登斯堂也，顾我复我，九原有二天
轩辕台，伯夷庙，吉甫墓碑，观圣贤风教所遗，请稽经典	碣石馆，日华宫，首善书院，数幽冀人才之盛，直到皇朝
其山恒，其水滹，其浸涞，其薮昭余祁，会大一统车书，渊岳钟灵皇建极	鄙夫宽，薄夫敦，顽夫廉，懦夫有立志，卒三千年人物，庙堂观礼士希贤
学焉各得性之所近	贤者亦将有感于斯
古义士誓不与仇共天，乃有今日	乡先生殁而可祭于社，其在斯人
师统扶君统于微，东鲁衰，圣人生，南宋衰，贤人出	临安视新安为近，望帝乡，沧海月，怀故乡，黄海云
君臣三大节	词赋十先生
看江水潮落潮生，粤海中国尚有君，何处间关从二帝	听秋声风来风去，崖山下天教绝宋，至今气节属三人
溯先后三百载游踪，异代同堂，能结有情香火	冠古今第一流人物，文章事业，也如无尽江山
岷峨望气信葱茏，运启蚕丛，位崇杜宇，历数蛮夷大长，荒服争豪，善国有攸归，待到浊鹿上宾，二祖遥传皇帝统	高蒋称陵皆僭窃，臭遗彰德，迹涸丹阳，几经风雨消磨，死灰就冷，斯人谁不朽，朅来石牛凭吊，一抔独见汉江山
誓欲龙骧虎视，以扫荡中原，惊风雨，泣鬼神，前出师表，后出师表	时当地裂天崩，求缵承正统，失萧曹，见伊吕，西汉功臣，东汉功臣
河山大好，经先帝留兹安乐窝，断送顿成空，县公实辱三分鼎	家室漂摇，仗何人保我子孙福，自裁唯有死，丞相徒劳六出师
君知刘豫州乎，似说生能助臂	身是张翼德也，可怜死不归元
光复有功，赢得湖山供俎豆	男儿遗恨，未能甲马奏铙歌
虎踞峨嵋七十又二峰，看入峡出峡，荡摩日月	龙分天姥四万八千丈，喜学山至山，会合风云
四岳云开天路大	五更日出楚山高
一时忧乐登楼起	半壁河山带酒看
吕仙醉而醒，大醉非醉	君山流不去，狂流自流
我每一醉岳阳，见眼底风波，无时不作	人皆欲吞云梦，问胸中块垒，何日能消
大江从三峡而来，有拔地楼台，俯视东南一都会	载酒约诸公同醉，看兼天波浪，问淘今古几英雄
昔人已乘黄鹤去	大江无尽古今流
有才人一序在上头，恨不将鹦鹉洲踢翻，黄鹤楼捶碎	叹沧海横流无底止，慨然思班定远投笔，终子云请缨
滕王何在，剩高阁千秋，剧怜画栋珠帘，都化作空潭云影	阎公能传，仗书生一序，寄语东南宾主，莫轻看过路才人
天地几人才，置之海外	乾坤有正气，在此楼中
眼中突兀见此屋	独立苍茫自咏诗
中央宛在	一半勾留
郁郁佳气	泱泱大风
下临无地	上出重霄
三摩初地	百粤丛林
遗世独立	与天为徒
六月六日	秋雨秋风
一片滑石路	三椽枯木禅
乱山吞落日	平畴交远风
噫气满大块	明星摇空天
溪流无岁月	堤树有春秋
有水园亭活	无风草木闲
城收万景近	天放一山来
落叶人何在	登楼思悄然
泛此盐盎水	中有沧浪亭
四郊昨多垒	九澧兹安澜
求此人之仿佛	抚孤松而盘桓
不同神似形似	相期醉乡故乡
偶然杯酒成千古	无数江山送六朝
月光留客横拦路	花影瞒人斜过墙
长空有月明两岸	秋水不波行一舟
老鹤唳空发清吹	苍虬列队礼群仙
洞里白猿呼不出	崖前残石悔飞来
至今斑竹临江活	无数春笋满林生
红阑曲曲路三折	苍石亭亭山四围
石含太古水云气	竹带半天风雨声
愿世界无向隅者	壮吾园故又亭之
六一居士，到今俎豆	三千世界，如此江山
远吞山光，平挹江濑	下临无地，上出重霄
南岳云兴，出为霖雨	大江波静，退领湖山
小窗多明，俯拾即是	众山倒景，乘空欲飞
九天以上亦有陵谷	咫尺之间若接风云
四大皆空，从何处坐	独立不惧，作如是观
先觉后觉，非觉无觉	人园我园，不园名园
小筑一楼，存西爽遗迹	相离数武，即东坡古庵
读五千卷书，方入此室	饮三十日酒，还胜他人
两点金焦，到山时不如望	一庵海岳，怀古者见其人
三百本海棠花，老于乔木	四十年梁苑客，今作主人
闻多素心人，乐与数晨夕	翻疑淳朴处，自有一山川
诸天诸世界，诸星诸世界	一花一如来，一叶一如来
湖水本无愁，狂客未须浇竹叶	美人渺何许，化身犹自现莲花
干净地常来坐坐	太平对早去修修
十年河东，十年河西，切莫放年华虚度	一脚门里，一脚门外，可晓得脚步留神
不生不灭，不垢净，不增减，度十方苦，是名诸佛	无我无人，无众生，无寿者，离一切相，方见如来
不逢哥利王，何得漆身为厉	若遇秦丞相，也惊垢面风痴
若不回头，谁替你救苦救难	如能转念，何须我大慈大悲
于一毫端现宝王刹	坐微尘里转大法轮
五夜工夫，铁脊梁将勤补拙	二时粥饭，金刚屑易食难吞
上第一峰头，到处皆当撒手	空大千世界，看来尽是忘机
愿将佛手双垂下	摩得人心一样平
自在自观观自在	如来如见见如来
人无法律休平等	我有聪明不十分
受刑人且莫伤怀，此中有羑里琴弦，龙门史笔	典狱官最难称职，须要兼金刚面目，菩萨心肠
如得其情，则哀矜勿喜	有条不紊，若网之在纲
听讼吾犹人，纵到此平反，已苦下情迟上答	举头天不远，愿大家猛省，莫将私意入公门
湖山在目，玉局曾来，又七百年于兹矣	冰雪为心，科徭不扰，斯二千石之职欤
太傅佛，内翰仙，功德在民，宦迹相承私向往	道州诗，监门画，疮痍满地，虚堂危坐独徬徨
太守昔称廉，千载还珠传盛事	使君重起废，一亭流水喻澄怀
庭前草色，槛外山光，须知我辈能豪，不在雕梁画栋	墙及半肩，窗开四面，愿与吾民相见，常如白日青天
亭前古井长留，激浊扬清，澹泊要明廉使志	窗外孤峰特立，居高临下，伛偻须识老人心
门对终南，莫向此中寻捷径	地邻太乙，须知在上有仙都
拱北星辰兼上将	征西部属半通侯
剪取吴淞半江水	即是河阳一县花
大泽中云雨未兴，蛟龙尚隐	小坐处溪山相昵，鱼鸟可亲
斯道斯民，荡平正直	我用我法，俭简谦廉
大法小廉，宣我上德	湘清岳峻，式是南邦
为政戒贪，贪利贪，贪名亦贪，勿骛声华忘政事	养廉惟俭，俭己俭，俭人非俭，还从宽大保廉隅
才要真爱，名要略爱，总之己要自爱	天不敢欺，人不可欺，实于心不忍欺
充无欲害人心，不忧不惑不惧	行可以告天事，曰清曰慎曰勤
且住为佳，何必园林穷胜事	集思广益，岂惟风月助清谈
不卑小官，尝为委吏	既得天爵，奠非王臣
愿他十邑诸公，清风扇野	容我一年四季，明月锄花
不惜簿领贤劳，十步以内，必有芳草	且得琴书乐趣，数弓之地，兼种名花
麦穗如何，笑向儿童先问岁	桃花无恙，重来岭峤正行春
室有澹台，与商公事	人非安石，莫尚清谈
案上存三五卷书，虽学难博	年中食四十两俸，不养而廉
虽有此不乐	既来之则安
天子命之教	人才系此官
遵大路兮，自东自西，自南自北，为之范我驰驱，今天下车同轨	登斯堂也，如切如磋，如琢如磨，尔尚一乃心力，有志者事竟成
虽富贵不易其心，虽贫贱不移其行	以通经学古为高，以救时行道为贤
尊其所闻，行其所知，合岭南东道岭南西道人才，互相师友	博我以文，约我以礼，会汉儒经学宋儒理学宗旨，同造圣贤
同学尽知名士，不远数千里而来，讲贯切磋，实为两粤英才渊薮	置身作何等人，愿闻二三子之志，文章勋业，须用六经根柢工夫
故作轩窗挹苍翠	要将弦诵答潺湲
此真绿净不可唾	我实才薄将奈何
待其送夕阳，延素月	若已窥烟液，临沧州
见树术交荫，时鸟变声，亦复欣然有喜	待春山可望，白鸥翔翼，倘能从我游乎
何处寺飞来，天与开山留佛住	此间尘不到，我非观水亦心清
救百千万劫，具大慈悲，湖山无恙	现三十二身，说妙功德，物我同春
种菊成亩，种药成畦，此是僧家本分	有鸟休罗，有鱼休网，长留佛地生机
到此方知官是梦	前身安见我非僧
鹤去难回，留片石孤云，共参因果	我来何幸，有英雄儿女，同看江山
点灯默坐还元阁	磨墨重题大散关
太华夜碧，人闻清钟	西山朝来，致有爽气
玉局仙人留带日	赵州和尚吃茶时
二亩半在邑，二亩半在田，莫管是邑是田，海阔天空，一花一世界	众香国里来，众香国里去，何如不来不去，神行官止，千树千菩提
地接锦江，看君君臣臣，有昭烈壮缪武乡，一样大名垂宇宙	文称苏海，叹父父子子，如蓬莱瀛洲方丈，三峰灵气接神仙
一自金莲撤，太息此台空，漭漭长川，问今代读书，谁其嗣者	记曾玉笋参，仅留禅悦在，悠悠浩劫，闻公余说鬼，我欲从之
万里长征，此为祖道	大江东去，肯择细流
昔说是州今是县	大江之尾海之端
奇伟秀绝，乃在下州小邑之僻	天高气迥，尤与中秋观月为宜
海边潮至，庶徐徐闻乎	陌上花开，可缓缓归矣
远山长江，朝晖夕阴，气象万千，大观备矣	良辰美景，赏心乐事，友朋二三，共尽此娱
陂塘莲叶田田，鱼戏莲叶南莲叶北	晴雨画桥处处，人在画桥东画桥西
世间科第与风汉	槛外云山是故人
子桓南皮尽宾燕欢，丝竹并奏，觞酌流行，当此之时，忽然不自知乐逸	羲之兰亭序修禊事，仰观宇宙，俯察品类，后之览者，亦将有感于斯文
莫专问婚姻，凭他万事随缘，都是前生注定	亦兼司禄命，笑我一官需次，也当此处邀灵
府开东壁图书，文献岂徒关一邑	地接西施祠宇，美人相并有千秋
江湖满地共明月	城郭半山横断云
因树构重楼，看春阴满地，矫首凌云，道是卧龙将起	飞霞成幻境，指秋水长天，会心当日，除非孤鹜知还
飞霞不送仙人返	卧树应怜客子劳
有半点生死交情，方许入庙谒帝	无一毫光明心迹，何须稽首焚香
附圣人之末光，猛将佳儿同万古	得夫子之正气，宝刀骏马亦千秋
其文如北斗皆企焉望之，况来刺史	此地亦先生所履而过者，旧属潮阳
北客几人谪南粤	东坡到处有西湖
泉飞千尺，帝将用汝作霖雨	壁立万仞，人皆仰公若泰山
作管夷吾有所不屑	惟方正学可与为邻
生有神灵，乡里犹传骑虎异	没垂天壤，权谋翻恨徙燕书
英灵咽怒潮，遗庙低徊南渡后	羁旅哀荒屿，残疆抢壤北归时
夫子既圣矣，为人臣史载笔	后世有述焉，今天下书同文
古文仰作家，论周孔神灵，也当瞻拜门墙，于此同来问字	大笔惊雄鬼，除梵卢伯仲，可以别开径术，其他未敢抗衡
怒者谁耶？看九天云垂，四海水立	灵之来兮，有冕旒秀发，旌旆飞扬
惟神之灵，喜七鬯不惊，眼底长闲千里足	所见殊异，同骊黄莫辩，国中谁是九方皋
将军不可无马，汗马三分，洗马以来空凡马	先帝尝称子龙，从龙百战，卧龙而外一神龙
神其享之，远道驱车下丰沛	侯竟王矣，当年失策笑韩彭
君父未忘，忍饿那可遽死	干戈不靖，惟让乃能息争
汉献之朝，恨无医国	神农而后，赖有传书
奋百世下，顽廉懦立	环两山间，泉甘土肥
一道盘空，白云覆地	两山之壁，黄河中流
彭王就国南来，幻梦一场，到此地方开觉路	澧水环山东去，回头是岸，教世人莫问前程
半千扫叶人千古	六一画兰诗一囊
老不白头因水好	冬犹赤脚为师高
登楼始悟浮生梦	久坐唯闻落叶声
欲穷千里目	来看六朝山
几席三山，万顷波涛疑海上	湖天一阁，重阳风雨是江南
若耶溪上，泛者去而未休，何如游此地乎，静听争流之万壑	山阴道中，苦于应接不暇，是以建斯亭也，坐观竞秀之千岩
大江淘尽英雄，山经百战楼仍在	诗卷长留天地，人往千秋酒不空
台榭如富贵，时至则有	草水似名节，久而后成
舍南舍北皆春水	山鸟山花吾友于
入水不濡，入火不爇	与子言孝，与父言慈
藏书何止三万卷	种树须教四十围
窥藻细鱼泉脉养	踏松么鸟石卷扶
锅可销金，占一隅其中，娱老亲足矣	铁谁铸错，挥三舍使转，愿贤者助之
似闻陶令开三径	来与弥陀共一龛
令一孔毛生无限云	以诸花香而散其处
人世大难开笑口	肚皮终不合时宜
龛护白云，是大士双跌坐处	楼观沧海，惟达摩一苇杭之
藤杖一条，捉得起才放得下	禅关两扇，看不破便打不开
有独醒时，出海河声凉到枕	无可争处，联峰山色静于棋
似桃源不是桃源，志在逃名，怕屡有渔郎过访	近盘谷并非盘谷，愿为大隐，愧说与李愿同寀
皆山也，西南诸峰，林壑尤美	归来兮，幼稚盈室，童仆欢迎
窗虚五月六月寒，人在冰壶中酌酒	帘卷千山万山碧，客从图画里敲诗
击楫横槎，黄水远浮天以上	眠琴招鹤，白云留住山之阿
理池东榭，构池西廊，即此点缀工夫，记得是主人留月处	背一囊琴，携一壶酒，到这清凉境界，却好个汉口夕阳时
襟带七十二泉源，到处皆马蹄秋水	管领一百八州县，无时不虎尾春冰
老吏何能，有讼不如无讼好	小民易化，善人终比恶人多
求则可得，慎勿放弃不求，但今日将求有功，先防有过	己所不欲，切莫横加异己，愿诸公以己之意，度人之心
天视民视，天听民听	人溺己溺，人饥己饥
不出户庭，能知天下事	有好消息，说与大家听
人生唯有读书好	天下无如吃饭难
地中有山，始利大川终邑国	人间何世，即看小岛亦波澜
武有七德	备于一人
东土耶，西土耶，古木灵根不二	风动也，旙动也，清池碧水湛然
一切有为法，如梦如幻如泡影如露珠，作如是观，法尚应舍，何况非法	三昧诸相身，无人无我无众生无寿者，此何以故，身皆具足，乃大名身
自在观，观自在，无人在，无我在，问此时自家安在，知所在自然自在	如来佛，佛如来，有将来，有未来，究这身如何得来，已过来如见如来
莫道是空门，要进来须踏着实地	紧防有叉路，走错了便堕入深坑
吾道非耶，岂复出山为小草	此生休矣，乃知阅世尽沧桑
能度众生，岂独潭龙知听讲	愿闻一喝，长教海水不扬波
你眉头着甚么焦，但能守分安贫，便收得和气一团，常向众人开笑口	我肚皮这般样大，总不愁穿虑吃，只讲个包罗万物，自然百事放宽心
我读文山词，劝过此奸雄，思量仔细	神知韩子意，要扫开晦昧，突兀晴空
财自何来，果有阴曹州六炉耶，怪年年乞与人间，取之不尽	我无奢望，亦只腰缠十万贯耳，使岁岁满偿此愿，神又何难
莫笑我老巧无能，许个愿试试	那怕你多财善贾，不烧香瞧瞧
土生物以为功，故生金生水生木生火	地时行之谓顺，愿时寒时燠时雨时旸
鹤去我方来，使我登临增感慨	我来鹤又去，放鹤招隐倍苍茫
别有天地，山水清绝	略余亭台，禽鱼穆然
清清冷冷，小亭听水	穆穆皇皇，大云出山
阁势峥嵘，我来更上一层，览尽锦江春色峨眉秀	人文炳蔚，天将递兴后起，有如升庵大节子云才
麟兮我心忧，侧身天地更怀古	山从人面起，独立苍茫自咏诗
未出山时思捧日	但从龙去便为霖
筑堂不过七八尺	野航恰受两三人
地缩三弓，墙外让人行路	楼添一角，座中留客听泉
山水何灵，得名贤履迹所经，便流传八百年后	裙屐杂坐，爱此地杯流共酌，且邀约两三人来
蒸湘一水之间，于斯容与	零陵三亭而外，有此高明
孔思周情，吾道实先北学	雨奇晴好，人间又有西湖
望乡思洛下才人，贾谊上书忧汉室	列坐话江南旧事，张仪无地与怀王
汾蟹望秋肥，相期案牍余闲，古礼仿行乡饮酒	邮鸿传信稳，为道布帆无恙，新诗休唱念家山
问谁具正法眼，向义兴未结茆庵，太白未为童子以前，识得苍山真面目	愿我发菩提心，于南海曾谒普门，西湖曾参灵隐而后，来寻黄蘖老头陀
东海苍龙，出为霖雨	南岳朱鸟，上应寿星
哲嗣飞将军，七二精英，百二锁钥	寿星柱下史，五千道德，八千春秋
上千中千大千，世间生佛	德一齿一爵一，天下达尊
戊戌八月，戊申八月	我皇万年，我公万年
东阁勋猷，北门锁钥	西天生佛，南极寿星
呼吸风云，大鹏九万里而南北	沉酣泉石，灵椿八千岁为春秋
鲁敬姜之教子必以道	陶士行非此母不能生
天教与黄菊同荣，视李邺侯退归衡岳而来，刚逢一万八千日	公肯为苍生再出，到文潞国征起洛阳之岁，还报九重三十年
慰陶家贤母，踵陈氏难兄，十驾名驹，居然千里	治盲左遗经，抱终童奇策，三年大鸟，视此一鸣
童子冠军，十二年前惭此座	亚洲靖难，九千里外望吾宗
告我有行，今将远矣	勖君以道，古曰刑于
虎父无犬子	螽斯先桃夭
南山高此门并	桃夭赋之于归
君欢再有室	我颂百斯男
四万里皇图，伊古来从无一朝一统四万里	五十年天子，自今后还有九千九百五十年
行年至一万八千日	有子为四百兆中雄
七月诞生，郭汾阳曾见织女	八州作督，陶长沙亦为部民
新郎归自巴黎三万里	此月例会河鼓一双星
而耄而耋而期颐，百年祝君子偕老	曰富曰寿曰好德，五福备古人所难
人方中年，五十曰艾	天予上寿，八千为春
老大忽惊，念昔昆仑顿辔，弱水洗兵，劳劳奚补	长生有诀，笑彼马援据鞍，廉颇善饭，诩诩何为
温温恭人，母以子贵	潭潭相府，簉藏春多
知公神仙中人，勉为苍生留十稔	忆昔湖山隹处，曾陪黄菊作重阳
母为古列女	子作大将军
介寿献西母蟠桃，一千岁花，二千岁实	忘忧羡北堂萱草，四十年苦，三十年甘
同巴妇清，比陵母智	陈天保颂，代地道终
今日是普天万寿节	阿母比寸草三春晖
但愿和合百千万岁	为歌窈窕一二三章
似舅君可方何无忌	嫁女人言得王右军
关睢之终，应以麟趾	鲲鱼所变，纵为鹏抟
鸳鸯生小曾相识	鹦鹉前头不敢言
相我国家，尚书北斗	锡公纯嘏，天保南山
朝有王商威九泽	寿如召奭佐重光
助我臂求党务进步	愿君寿与天门同高
一歌陈麟之趾，再颂赋螽斯羽	嫁女须王右军，娶妻得阴丽华
著以相思结不解	赠君一枝梅方华
以是姻缘，磐石长久	大好风日，儿女清佳
将星与寿星同明，明星一路	卿月偕秋月共朗，朗月三台
美人才子有情痴，女爱男欢，祝生女皆美人，生男皆才子	圆月好花无量寿，天长地久，愿地上花常好，天上月常圆
父翰林，夫翰林，子为南斋翰林，芝诰一条冰，喜高年纱幔传经，师范莫如女师范	蜀提学，湘提学，儿又西江提学，梅花满岭雪，合两代笋班介寿，门生更有小门生
夙与贤郎相期，欲其道继胡先生，名过冒公子	来为长者致祝，惟有寿之南山石，酌以东海波
先我两年，后我四日	送君千里，愿君百康
兄弟以头腹尾擅誉	文章与梅曾张代兴
居室为人之大伦，一派真传，朱源于孔	宜家乃曰有余庆，百年偕老，夫宾其妻
臣朔未可俳优畜	蒙庄能为逍遥游
后生转瞬即衰颓，而无闻焉，安知后生可畏	翁子行年当富贵，倏又过矣，况薄翁子不为
学昌黎百无他长，只这般视茫茫，发苍苍，齿牙摇动	慕庄周万有一似，可能彀梦蘧蘧，觉栩栩，色相皆空
商瞿有五丈夫子，我只一焉，颇惜一夔犹未足	邓禹以廿四封侯，今且老矣，未知老骥竟何心
合千古之寿寿公，永保用，永保享，左鼎右彝，坐两罍轩，居然三代上	以十年之长长我，六十耆，七十老，望衡对宇，隔一条巷，有此二闲人
不福星，真福星，即此一言，可为君寿	已五十，又五十，请至百岁，再征吾文
推倒一世豪杰，开拓万古心胸，陈同甫一流人物，如是如是	醉吟几篇旧诗，闲尝数盏新酒，白香山六十岁时，仙乎仙乎
厥功首功，武昌响，长沙应	今日何日，专制死，自由生
五族一家共和，小无希腊大无美	九月一日纪念，南向潇湘西向秦
国初定时推袁，国大定时推袁，总统万岁	日出处无天子，日入处无天子，共和一家
尊洒称觞，先重阳五日	楚园奏曲，拨四弦双雷
八十告存，木公金母世欢喜	三千洗髓，春酒羔羊人寿康
三星在天，求尔新特	百年偕老，见此良人
布衣名满四海	著作寿亦千秋
上寿伏生传绝学	通经高密擅名家
盛才冠岩廊，致身福地何萧爽	真气惊户牖，学语小儿知姓名
以天下为己任	是南斗之一人
形其量者沧海	何以寿之名山
三百篇之中，兴观群怨	十九年在外，险阻艰难
宝书百二国	灵椿三千年
步自东极，至于西极	居长寿天，游化乐天
广逍遥游，身行六十万里	证菩提果，手援四百兆人
大德得无量寿	此老有当世名
二十四考中书令	万八千户冠军侯
白香山五十四官苏州，早见诗篇满吴郡	范纯仁六月中赐生日，行看制草出东坡
以玉堂客作金山主人，旌节将移，且为第一泉小住	歌鹤南飞和大江东去，茱萸未老，好补重九节清游
寿州相国寿者相	天子师傅天下师
我亦痴翁，愿再抚汝五十年，寿汝乎，抑自寿也	身临大邑，岂独有民十万户，保民者，则天保之
江南久诵轮扁手	垞北今开昼锦堂
子完牖户计	我和溪堂篇
既勤垣墉，定大门户	以蔽风雨，有此屋庐
张老曰于斯，子荆曰苟完，辛勤大庇	姑山亦无泐，零水亦不涸，富寿所原
历劫不磨，度人间世	上寿无疆，为天下春
济南博士，传中古典谟，得篇廿九	华阳真逸，对秣陵烟水，筑楼三层
南海补陀，公是诸天佛子	东方曼倩，人称陆地神仙
遗世标格，寿世翰墨	出山大云，在山清泉
东坡雅人，宜作生日	南田秋兴，相期岁寒
懋德所绥，横大海内外	斯民之望，与太傅后先
北门锁钥丈夫子	南极星辰太乙君
高冈凤凰，孤唳天表	空山松柏，共保岁寒
无可颂扬，百姓脂膏，未尝染指	有何欢喜，七旬夫妇，难得齐眉
风日和美，正江南重四节	江山委蛇，是中朝第一流
照海旌麾慑猿鸟	传家簪笏迈金张
及身强健久不达	为古文章早有闻
其人如泰山北斗	是日也天朗气清
樊修有佳人，初三月上双榭福	放翁真健者，六十年中万首诗
诗功喜与年增健	人寿欣逢月正圆
我陈祝词，日箕畴五福首富寿	天锡纯嘏，如太华九龙不骞崩
偕老恰三万六千日	知非及两四十九年
惟其通九万里以言语	故能读百二国之宝书
退而教授二三子所式	吞若云梦八九者以归
成室当共和立宪之年，国万岁，家万岁	登堂赋孔硕斯干而祝，雅一章，颂一章
大厦落成，吉梦叶长庚，知太白诞生有自	神州多事，幽栖入盘谷，问昌黎作序何如
一德赞襄，帝庇元臣同寿考	四时调燮，天生上相在春前
七十曰老而传，婚嫁今完向长愿	八千大椿之寿，德年及见子舆尊
其遭逢兼桓嫠巴妇之难，孑然一身，用支夫家全局	有姓氏并孝子忠臣不朽，报以千古，岂直上寿百年
论行在列女诸编，可陶可欧可韦柳	介厘符九畴五福，曰富曰寿曰康宁
艾不服官，松鹤比寿	谷能诒子，光鸿齐贤
此地当九渡仙楼，请与讹订道元，诗赓子寿	名家有百梅吟草，好将饵分绮里，乐傲林逋
范志贾才，基于此举	父书祖德，大其所传
投笔自雄才，可笑吾曹，毛锥子竟安所用	立功期马上，抗论先世，飞将军抑又何人
贾长沙举自茂才，此科实肇炎刘以上	杨中立辱称弟子，今日窃喜吾道之南
大汉茂材有异等之科，振拔殊尤，今视诸昔	吾湘骚赋为词章所祖，渊源忠孝，道存乎人
经学守专门，山川舆图，兼揽其要	鼓行惊特起，文学科目，克光而家
名祖有孙，嗣光文苑	经师愧我，垂老布衣
张老善颂，曰三于斯，古人且然，今人奚让	卫卿苟完，若一无与，前事不忘，后事之师
老而无闻，作绛县隐	恭则得寿，绎丹书铭
箕畴之九五福次寿	庄叟日八千岁为春
早说惠连才，天下文章已无我	差同郗鉴识，座中子弟独奇君
凤琯齐鸣，且安排别墅围棋，东山乐府	鹿车共挽，尽分付大儿文举，群季惠连
风云抟抟，匪冤即亲，世界抟抟，匪竟即争，天若有情，化竞争使大同，冤亲使平等	过去种种，日贫与贱，未来种种，日老与病，吾亦何怼，喜老病可弛力，贫贱可骄人
日月庆重光，外梱悬弧内梱帨	冈陵鲁戬谷，南山有杞北山莱
郎君本谪仙才，赋就催妆，应同李白偏怜妇	之子如秦女好，锵鸣杂珮，信是罗敷自有夫
伊吾以北，车师以西，凡走卒儿童，咸识将军揖客	盛德在庚，寿星在丙，合荐绅父老，同觞国子先生
懈竹十二筩调律吕	大椿八千岁为春秋
夫婚礼以著代也	是良月就盈数焉
不病故，不勒休，仙家亦称上等	又升官，又添寿，教谕无此下台
身行万里半天下	眼见四朝全盛时
上古大椿长不老	小山丛桂最宜秋
古礼堪征，特以非人不暖	浮生若梦，要知为欢几何
三槐旧种自王	双珠新出于浦
圣母神子，万寿无疆，复万寿无疆	昨日今朝，一佛出世，又一佛出世
八千为春，八千为秋，八方向化八风和，庆圣寿八旬逢八月	五数合天，五数合地，五世同堂五福备，正昌期五十有五年
大衍添寿，一百六日春光好	长才捧檄，七十二沽游兴浓
大挠周天，俾炽而昌期而艾	中秋昨日，愿人长寿月长圆
耆英十三人皆耄耋	大椿八千岁为春秋
吞若八九云梦耶？袖石归来，似海春愁增妙句	画得初三月影否？翦淞小隐，如花美眷驻修龄
太白当醉三万六千日	伯玉已知四十九年非
三千岁月春犹小	六一风神古所稀
已过一万八千日	应知四十九年非
今已无闻，再十年也是无闻，醉酒看花且永日	未能不惑，只一言差堪不惑，读书养气可延年
开上寿初筵，九十曰耋	后重阳一日，八千为秋
十一月十一日	八千春八千秋
介寿朋来，而我独羁千里足	倾心兄事，为君多读十年书
帝赖长君作舟楫	天留大老看湖山
宰相山中新内阁	寿星天上古长沙
襟上酒痕多，十载同舟如李郭	村边花事好，两家卜宅作朱陈
是遗老不是逸民，居东海滨，渴想斯人来日下	为隐士亦为政客，祝南山寿，会看残菊傲霜枝
遂陶令归去来心，五十亩种粳，五十亩种秫	得庄生逍遥游诀，八千岁为春，八千岁为秋
莫道古来稀，年齿已堪告杜老	若论一日长，风流直欲唤莲兄
醉即眠，醒即歌，是养生第一诀	书精品，画妙品，在吾侪有几人
记八千为一春，频年访滩上桃花，造德门谒高隐	再五十便百岁，他日撷秋来桂子，颂难老祝长生
柑圃阅春秋，问采药中山，备羡门几生福	菩提证因果，报现花南海，先大士一日生
有父命存，变凶礼为吉礼	谙姑食性，知有家必宜家
数九九梅花刚结子	四万万华族又添丁
扫眉才子，名满天下	上头夫婿，功垂江南
酿酒寿公，我所思多收数戽麦	提刀杀贼，儿之功隐若一长城
婿如羲之献之可耳	女为周南召南矣乎
裕其为仁，肃其为礼	媒者曰宣，卜者曰祥
绝代艺蘅词，三岛客星归故国	传家爱莲赋，百花生日贺新郎
琴续第二弦和合	月过初三夜团圞
夫夫妇妇今日	子子孙孙他年
高会后重九九日	佳耦是无双双星
春八千、秋八千纪算	前重九、后重九称觞
此天下广居，去嘉山不数武	师日中为市，在民国第八年
王晋卿筑宝绘堂，庶几全其乐远其病也	欧阳子作昼锦记，岂止夸一时荣一乡哉
有孙将略通儒略	此老德星应寿星
同榜几人存，数前辈科名，并诵灵光一赋	齐眉百岁近，话先朝故事，重歌泮水三章
五百议员君一鹗	八千椿寿海三田
缇骑自崖千叶海	名山同寿一家言
耻帝秦，效鲁连蹈东海	俾戬谷，赓天保寿南山
肯屈洪宪皇帝之威，舌不能柔，头原可断	似惊澹庵先生犹在，懦真与立，寿自无疆
母九旬，儿六旬，更欣绕膝人多，商瞿五十岁后兰玉丛生，得峥嵘五男子	官二品，阶一品，尤喜乞身归早，灵隐三天竺外园林胜地，有突兀三层楼
歌咏万家春，与南极一星并寿	才名四蜀大，先东坡匝月而生
司马文章有奇气	伊川筋力胜中年
学海堂中旧名宿	吴淞江上老诗人
比年爱读漆园书，喜闻天上大椿，植根曾阅八千岁	此地尽容征士隐，好趁东篱秋菊，浊酒连倾三百杯
傲骨比黄花，正秋来景物都佳，笑看说剑堂前，珠树三株供指使	诗情纪红豆，便老去风流犹昨，艳说翦淞阁上，月华双照画眉痕
跻彼公堂，称彼兕觥，介尔景福	刚亦不吐，柔亦不茹，保我黎民
有那其居，兄弟式相好矣	克昌厥后，子孙勿替引之
千乘万骑，如莹燕处	八雀九华，备礼以迎
无可奈何，似曾相识	有情眷属，如意郎君
天下名士有部落	美人清妙遗九州
陈氏卜婚，五世必大	萧娘所字，八公之雄
君舅是旧二千石太守	亲迎来经八百里洞庭
使君是吾楚新令尹、旧令尹	绕膝得中华男国民、女国民
生儿古有孙征虏	娶妻当得阴丽华
贺新郎，同心结	将进酒，合欢杯
信女善男，男婚女嫁	欢天喜地，地久天长
新婚吉利，金婚愿祷	今日夫妻，他日公婆
必齐之姜，必宋之子	愿花长好，愿月长圆
欢喜姻缘，姻缘美满	团圞儿女，儿女英雄
倡平等，愿先男女平等	爱自由，否认婚姻自由
女儿合是无双字	君舅今符第五名
新歌宜弟宜兄，兄难为兄，弟难为弟	亲迎自南自北，北人归北，南人归南
吾辈当惜分阴，万八千日莫虚掷	劝君更尽杯酒，四十九年应知非
将星拱德星，光腾万丈	菊酒为寿酒，喜溢三军
借天保九如，祝吾宗二老	备箕畴五福，得上寿百年
文子在吾湘，佩横磨十万剑	老天锡公嘏，享大寿八千年
仙眷引鸾和，几经时雨春风，愿播生文明种子	新诗歌燕衎，为进兰汤蒲酒，好消受美满光阴
道阻益亲，杜陵忆弟	年强不仕，王烈式乡
不皇不帝不君不天王，总统万年，大如美利坚，小视戈司特	曰汉曰满曰蒙曰回藏，共和五族，东到日本海，西逾喜马山
民国此高年，饱阅变桑，彭李不老	法权今独立，喜瞻文梓，申韩成名
百花潭北杜工都	九老图中白乐天
老何所求，一袭绣衣，曾经沧海	传之勿替，三冬文史，差胜金籝
岳大湖深寿无极	君来我去官相牵
昆明半勺持相寿	苜蓿一盘延大年
八旬举案夫偕妇	四世同堂子抱孙
灵椿八千岁为春秋，难得者齐眉偕老	大鹏九万里神变化，莫乐兮绕膝承欢
数湘中将相，咸由武达，我公独以文章，清标卓立朝端，宜享修龄如潞国	综天下胶庠，所有导师，一老为之领袖，贱子来从海上，居然便坐识荆州
大衍添筹，月圆人寿	中流砥柱，虎踞龙蟠
公能射虎追前烈	人羡犹龙享太平
朔方健儿好身手	南极老人应寿昌
早从黄石，晚从赤松，问古来退步英雄，崛强谁如此老	大儿文举，小儿德祖，看膝下拜庭肃穆，欢喜共祝长生
驷马高车早有名，如水之清，祝嘏窃持半卮献	羔羊朋酒犹嫌俗，以梅为寿，相思聊寄一枝春
三千珠履集平原，分明月殿霓裳，唤回天宝	十万花灯买元夜，曾记蟠桃麟脯，醉倒昆仑
君七十，我五十，合之甲子重周，岁序绵长，商会先荷花生日	椿八千，桃三千，记取己亥六月，主宾酬酢，胜地得好木丛林
酒星李长庚，愿三百六旬多醉	君子蘧伯玉，知四十九年之非
漫道世间难逢百岁	且看堂上再过十年
应世生尼山后一日	谈天识瀛海大九州
数百岁之桑弧，过去五十，未来五十	问大年如海屋，春华八千，秋实八千
已历万八千日，先生醉乎？未也	追思四十九年，吾子过矣，非欤
一生多是命安排，四十五十无闻，六十年华今已到	万事明知自生灭，三千大千悟澈，八千书卷不重回
愿岁岁今朝，以腊八良辰，陈千秋雅戏	祝婆婆老福，从古稀七十，到上寿百年
五月十五，五福备至	百年半百，百寿开先
雄文令子两苏氏	耆旧商贤一老彭
读书空山，无过即寿	此老生日，有花皆香
食柑十年，遐不寿耇	种竹千个，比之封君
祝遐龄如耳	尽地力继悝
愿祝大椿八千寿	爱临小楷十三行
星辉南极岁之始	雨足西江云自闲
传诸好事，此会希有	作为文章，其书满家
夫子勤于蘧伯玉	使君疑是郑康成
何人比拟明堂柱	此老真成矍铄翁
文章上继两司马	耆宿今惟一伏生
遗老入山天与健	直名在史寿无涯
世臣喻乔木	晚节视黄花
言满天下，行满天下	八千为春，八千为秋
住持第一江山，问长老几生慧福	游遍大千世界，知寿星即是如来
自惭一世虚生，不堪刘季万钱贺	难得六亲共聚，愿作平原十日游
百年福德齐眉寿	一佛欢喜出世新
卧龙雏凤每比户	昌谷樊川各一家
者个头陀有点来由，四十年中，好结交名士才人，剑仙羽客	平生和尚作些甚么，三千界外，爱赏玩梅花杨柳，古画奇书
书库待成池北记	甘林新卜瀼西居
其人多才，卜毕万之后必大	此乡信美，绍金华学派真传
室作万间，此怀斯足放千古	会修九老，其右犹堪坐一人
曰苟曰苟复曰苟	于斯于斯又于斯
湖山恋我，我恋湖山，然老夫耄矣	科第重人，人重科第，愿吾孙勉之
戴凭高材，就贡举才十有六岁	臣朔博士，诵诗书已廿余万言
一生好事无双日	百岁光阴及半时
而翁本是美男子	阿婆学作新嫁娘
当使尊章，相见交贺	自今夫婿，得助益彰
两番画获昌欧门，六一堂玉为树	群星奉觞祝金母，三千年桃始花
重于泰山，轻于鸿毛，男儿死耳	人为刀俎，我为鱼肉，天下痛之
群盗鼠窃狗偷，死者不瞑目	此地龙蟠虎踞，古人之虚言
善战不败，善败不亡，疏论廷诤，动关至计	主忧臣辱，主辱臣死，皇天后土，式鉴精忠
我公曾有言，不拚却好头颅，曷为男子	国人须记取，愿相爱如手足，以报将军
何人忍贼来君叔	举世谁为鲁仲连
鲁仲连说辛垣衍绝秦，念蹈东海	颜平原为李希烈醉刃，死重泰山
一战而胜而退而死	三立曰德曰功曰言
相喻独秀峰，永怀大洲驿	谁谓三神山，竟为五丈原
于要官、要钱、要命中，斩断葛藤，千年试问几人比	从文正、文襄、文忠后，开先壁垒，三老相逢一笑云
生近帝王居，敢云桑梓多材，天上将军真颇牧	死遗今古恨，试看江湖归榇，马前部曲亦孙吴
大勇却慈祥，论古略同曹武惠	至诚相许与，有章曾荐郭汾阳
溯七百余里潭州，八日捷，五日更捷，何物井蛙自大，妄说飞来，奇哉今古双忠武	数三十九岁名将，岳家哀，卢家尤哀，惟公戎马善终，允膺恩遇，愧杀宋明两思陵
遗诀酸辛，痛膝下无儿，堂前有母	殊勋彪炳，看大河东去，冰岭西来
谋国之忠，知人之明，自愧不如元辅	同心若金，攻错若石，相期无负生平
壮志挽宗邦，剧时犹带吴钩看	宦游悲末路，老去方知蜀遭难
勇退急流，神鸾戢羽	觉余大梦，孤鹤横江
鸟尽叹弓藏，想当年勒鼎摩崖，讵料竟成三字狱	桃僵悲李代，忆往日指囷赠策，那堪同断九回肠
从师得千载一见之人，直取旌麾作衣钵	有弟为五洲百杰之选，早将家世服单于
远别已三十年，记宾馆留贤，看予一过丞相府	近畿方五百里，自先生即世，何人更应少微星
幕府封疆，书生侯伯，章廉宰辅，疏逖枢机，系天下安危者二十年，魂魄常依帝左右	湖湘巾扇，闽浙楼船，沙漠轮蹄，中原羽檄，壮圣主威灵于九万里，声光远烁海东西
自大江以南，大湖以北，蔓种无遗，重整乾坤，擎天一柱	与曾公文正，胡公文忠，后先媲美，灵钟衡岳，吾楚三人
边风急兮，去时雪满天山路	男儿死耳，何须生入玉门关
大笔淋漓圬者传	义声澎湃浙江潮
乃公享耆英社香山会诸老天年，垂白不衰，硕果晨星想丰采	有子是祭征虏宗洮阳一流人物，楚黄有待，骅骝騕褭看飞腾
中华讵不被敉平耶，胡蓄道德能文章如公，奄然长逝	京洛都幻成陈迹矣，忆秋声馆谏草堂旧集，得勿怆怀
荷竹抚遗图，追题曾为士衡感	池塘寻旧梦，病起今无灵运诗
文事继韩昌黎，论筹笔勋名，当在元和平蔡上	声名满郁单越，数乘槎岁月，更难甘掾使秦时
鸿文硕学郁儒宗，才过古人，不掩其德	赤胆忠肝筹国是，谤满天下，无损于名
孤愤塞五洲之间，众醉独醒，终古行吟依屈子	抗心在三代以上，高文醇意，一时绝学并船山
王者守在四夷，坛坫折冲诚有道	天不慗遗一老，沅湘耆旧更何人
悲悯圣人心，孟子见迂阔而公见乖崖，若论名实当时笑	才华翰林伯，同年居要津乃屏居田里，毕竟文章误我多
国无专祠而士林有俎豆，家无私谥而瀛海识姓名，真气塞乾坤，必到盖棺平众议	功在绥边以苦口破群疑，学在传经以虚心衷一是，寒芒动奎壁，愿因修史上遗书
劳宣中外，望重泰山，立德与言，而公不朽	誉以诗人，视犹子弟，为天下恸，亦哭其私
修六艺之文，通万方之略，后世谁相知，怅望千秋为陨涕	质鬼神无疑，俟圣人不惑，殷忧与终古，苍凉寰海一孤臣
识议为流俗所惊，瀛寰七万里间，终全国体	勋业仍著书以老，中兴名将相外，留此儒臣
循吏传已无几人，得我公足光史册	名宦祠当置一席，令奕叶长奉馨香
本来为视草词臣，旋历绾郡符，治行并吴公终古	不去访种桃道士，只勤求民瘼，使君过司马当年
有使君数十辈错布方州，则天下不足治	论今世二千石之勤民事，微我公谁与归
清慎勤三字传家，知君宦橐萧然，惟有西台留谏草	诗书画一时绝笔，使我征帆到此，不堪东阁吊官梅
富贵春梦婆，同辈几人紫光阁	乐府秋胡妇，诗名终古白香亭
我客诸侯，每睠怀旧侣故乡，子真健者	世多异学，慨力挽横流沧海，今又何人
客死家死，事亦相同，若辈咸哀我则否	经师人师，兼之为最，今君不作后其谁
本无庸福到奇才，君竟死，我余生，踽踽凉凉，负从前一诺初心，相期成白首	纵有狂名震流俗，天不怜，人又妬，苍苍莽莽，问此后几根傲骨，何处觅青山
教家视吕正献尤严，我与诸郎，日夕静对	遗世吊贾长沙而返，天歼善类，古今同哀
先生以广交得名，抑又非田文好客	吾父因饥驱出走，合应从湘水招魂
生有大功在乡，其死足令为善者惧	殁而崇祀于社，不言可得人心之同
爱民如子，画松似人，循吏高士为一传	半厂飘然，雪渔已矣，凄风凉月吊三君
妾不衣帛，马不食粟	人死留名，豹死留皮
十年仕宦，岂乏微劳，往事迹全销，公论有鄂渚父老	三日睽违，俄成永诀，今生因已了，感怀过眉山弟兄
勇退急流，不究其施，才吏投闲世共惜	以财自卫，无累于德，老成颓落吾安归
治县著才乃未能究其施，去鲁负功名，公岂甘心老林下	鞠予犹子而不得视同父，赘秦伤潦倒，我徒傫影在人间
岭外百城郴雄，司训忝微官，每怀死友怜羁宦	汉东诸国随大，佐州炳前绩，颇有遗民泣故侯
君佐随州，亡弟亦倅杭州，回首仕宦天涯，忽焉如梦	少名邺下，晚年则居洛下，怆心酒垆云散，瞥尔生哀
休怪世难容，缺折干将君岂悔	忽闻春不相，凄凉邻舍我何堪
穷则善其身，文正有言，寡欲似徐文长，多闻似刘中垒	没可祭于社，吾侪私议，硕学若王司寇，名德若姚征君
从早岁东西奔走，垂老归来，却又撇故多子弟	合大江南北菁英，一齐俯首，也算得满眼儿孙
为柳下和，不为漆团诡，为栗里醉，不为步兵狂，举世恩怨皆平，宁待盖棺论始定	以儒林长，而以都讲终，以文苑尊，而以茂才老，从今音尘永阔，可胜开箧泪频沾
落落眼前人，惟子有才非百里	茫茫身后事，愧予无计慰重泉
世须才，才亦须世	公负我，我不负公
综中西为一家言，横览九流无此学	立功名于万里外，不缘世业足封侯
光名父勋，能使外人重中国	为大局恸，非徒知己感生平
昏醉遍人间，世多湎狂，维昔已然，何忍为独清独醒	疮痍满天下，公擅医术，而又不作，谁与任治国治民
先生治病未治病，具见五脏症结	有子读书读父书，又传肘后奇方
我公运厄龙蛇，今年岁在辰，明年岁在已	有子才如麟凤，季方难为弟，元方难为兄
兰以香而焚，膏以明而煎，同彼龚生，天年竟天	有拔使之起，孰挤使之止，嗟我于敬，人琴俱亡
思天下有饥者	非正命而死之
招两三同志登场，真而假，假而真，吴会新翻血手印	为百万灾黎请命，死者生，生者死，皖江长作浪淘声
宗悫堕马竟戕生，虚予期望乘长风破巨浪之志	汪踦虽殇亦何恨，怜汝未能执干戈卫社稷而亡
马革裹尸，比似沙场尤可痛	虎头食肉，愤投刀笔更何人
国人欲勿殇，有执干戈卫社稷之志	朝廷宜矜恤，为联邦交习戎备而亡
早知平等冤亲，何必分明问仇者	熟计苟全性命，愿将愚鲁祝求生
清才赋鹦鹉	奇恨郁鸱夷
研几之深，进德之猛，我愧不如，奈天靳晚成，绩学为才名所掩	群萌未晤，大难未纾，君何能瞑，倘海填冤愤，精魂挟愿力归来
狂者进取，狷者有所不为，吾党之英，谁其兼此	回也短命，由也不得其死，先圣而作，能勿恸乎
逄比孤患，岳于惨狱，昔人尚尔，于汝何尤，朝局总难言，当偕孝孺先生，奋舌问成王安在	汉唐党祸，魏晋清流，自古维昭，而今尤烈，海疆正多事，应共子胥相国，抉目看越寇飞来
撞破好家居，主辱固应臣死日	珍藏此疏稿，拨云会有见天时
戕公者实成公名，公乎何恨	谋国者果为国计，国其庶几
公有千秋名，国有儒将	生为万人敌，死为鬼雄
干国失三贤，哭大司马少司农才数月	易名足千古，合胡文忠左文襄为一人
取海内六大邦政艺，豁中华二千载颛蒙，儒者使强，愚者使智	有晏婴三十年狐裘，无孔明八百株桑树，公尔忘私，国尔忘家
相业迈曲江江陵而上	学术在新安安定之间
五年前瘴海同袍，艰危竟奠重溟浪	二千里长江如镜，扫荡难忘百战人
曾侯之正，左傅之刚，惟公鼎足其间，中兴大业三人杰	宏景无才，长源无识，抑我私心所仰，南岳诸蜂一老臣
收吴楚六千里肃清江路之功，水师创立书生手	开国家三百年驰骋名扬之局，亮节能邀圣主知
同侪只几辈仅存，那堪雾黯星沉，南岳又惊奇士殒	隔岁向三潭小住，际此风和日暖，西湖应盼主人回
能让高位，闻危事则不辞，完一世功名，是谓真廉亦大勇	最爱苍生，遇奸人则必翦，问身后因果，若非菩萨即金刚
其为气至刚，从孟氏得来，斯称善养	人之生也直，经孔门论定，不愧古愚
勤官则枢府诸老所褒，十余载贤劳，洗眼看太行以西，大河以北	扶病为枌乡百年救弊，数万家歌哭，吞声读刘翊之传，羊祜之碑
溇澧名孝廉，天潢大宗师，汾晋慈父母	桐乡古祠祀，贞曜私谥诔，山阳旧悲思
盖棺定千秋，未竟厥施，公为实业开山祖	漏舟同一哭，倏然待尽，我亦浮家蹈海人
管子天下才，公论他年青史在	鲍叔知我者，故交此日白头稀
我愧并时生，不获同功作良茧	君成大名去，独挥老泪看残棋
长沙惊秋，我正抱吊屈子、哭贾谊悲哀，泪眼赋归来，又对酒垆恸向秀	乡校庇士，君雅有肩河汾、揖苏湖志事，学堂崇报飨，定应俎豆祔文翁
中华化学更有几人，从此广陵成绝调	今日军资为第一事，痛哉欧冶堕洪炉
湘水无情，作客又逢大鸟	桃花依旧，招魂仍返桃源
都人士勿多言，试问若辈家居，剩空壳骼魂安在	奇男子有何恨，惟是国民任重，负好头颅血未流
不死于贼，必死于小人，今而后吾知免矣	虽竟其才，未竟其大志，已焉哉天实为之
富以侠称而不永年，痛时势阽危，谁知蹈东海，帝西秦，有鲁连恨事	我为君解无如示旷，对乾坤泡影，敢谓齐彭殇，一生死，是漆吏妄谭
西川财赋擅天下雄，知遇得人，岂遽令盐铁一官终老	北极朝廷开商战局，贩傭愧我，能无望管刘诸佐再生
正疲龙困虎之斗吾洲，公不少留，大事苍茫谁与属	用榷酒税盐以终宦局，天如可问，此材沉没我安归
十载蚕丛，一官鸡肋	九歌宋续，三户郢哀
入蜀诗多，恨我性常疏，未获为故人击节	争辽战急，设君灵不谍，定应化雄鬼执戈
翁之夫妇同作天上神仙，楚囚迟归来，是痛哭西州门一大纪念	我与郎君皆为国民分子，鲁纬长叹息，愿追从英吉利二勇少年
龙伯高愿汝曹效之，即以兄之生平，永诏兄子	马少游称善人足矣，孰谓吾今老大，私愧吾宗
人尽嗟其才，类我类我	天遽夺之命，丧予丧予
峡江后六世，君与北流最贤，沦落可伤，八口蓬飞在南北	中泠第一泉，我从东阁乞得，死生太易，一场茗罢各西东
死国埋名，公等争先入地	挥戈挽日，某也何敢贪天
诸公举身家性命报社会，社会举香花泪墨报诸公，后死者之责止此而已乎？北虏未灭，有忝余生，誓继一十七次革命家，再接再厉	时势以暗潮热流造英雄，英雄以黑铁赤血造时势，大丈夫所为正当如是矣，南风不雌，抑谁之力，伫看四千余年光复史，大书特书
京华一见便倾心，当时书肆定交，早钦宿学	江表十年常聚首，今日酒尊和泪，来吊诗人
范希文先天下而忧，曾无片时逸豫	来君叔为何人所赋，足令千古悲哀
以文来，以节归，毅魄常留两江上下	因孝黜，因忠死，苦心可质百世鬼神
沪海竞见岑彭，衔悲千古	苍天再生申甫，佐治四方
鲁仲连耻生与暴秦为臣，卒使渐台新帝不能高枕以卧	孙讨逆竟死于小人之手，遂令吴会子弟未得渡江而西
壮士死则举大名	懦夫闻而有立志
教子成世界人，名满九州四海	哭公届陆沉日，忧绵万岁千秋
文成一家言，粮无隔宿储，青眼商歌吾子	目营四海表，死博只鸡奠，白头来哭故人
摩顶忆儿时，许我是马空群，麟独角	伤心哭父执，有人为郊拟谥，泰撰碑
可怜百夫特	竟畀九幽埋
如此乾坤，待卧龙而不起	正当风雨，失鸣鸡其奈何
来日百花生，去日百花生，可堪红杏枝头，一般雪涕	君年五十五，我年五十五，何堪黄公垆畔，独自伤春
为无数权利，掷无数头颅，功不必自我成，甘心粉骨糜躯，以诏来者	揽第一江山，念第一豪杰，国庶乎有与立，从此蟠天际地，胥拜公灵
流血是大好收场，胜固欣然，败亦可喜	革命非速成事业，天实为之，命也奈何
名下古无虚，余子让公大手笔	才人多不寿，痴心嗣响两当轩
君归瑶岛仙班，春律凄寒过人日	我到石城凭吊，残阳无语下钟山
去者日以疏，来者日以亲，旧时乙未同官，犬马余生惟剩我	今年岁在辰，明年岁在已，当代吴中高士，龙蛇厄运到斯人
何处是我公身后荣名，大儿孔文举，小儿杨德祖	他时光吾县官书方伎，医学薛一瓢，字学王右军
创林肯以一枪，天之报革命太惨	去桃源不百里，我为赋大招致哀
革命看成功，于名家、法家、辩家，独立创局	为党仇而死，合政界、学界、军界，哭皆失声
天下已定，吾固当烹	司马之心，人所共见
是豪杰下场，爱国舍身，名已千古	这迷离公案，摘奸发伏，责在藐躬
盗杀武元衡，有国史特笔	手造意大利，独我公高勋
岑彭刺客为敌，侠累刺客为仇，君奚而被祸	革命英雄不生，成功英雄不死，予滋欲无言
庚子我被囚，甲辰君出走，乙已日京愤取缔，解归倏异倏同，回首直如前日事	闽海长司法，首都总农林，长沙选举弭竞争，平议亦趋亦步，伤心忽报此人亡
卿不死，孤不得安，自来造物忌才，比庸从忌才更甚	壮之时，戒之在斗，岂但先生可痛，恐世人可痛尤多
坏尔长城，问谁实为之，殆出诸野心勃勃者	何来刺客，亦大可疑也，果能逃万目睽睽乎
不可说，不可说	如其仁，如其仁
世无晋国触槐人，何地何时，忍令锄麂乘赵盾	书有楚词香草泪，独清独醒，始知渔父即灵均
追思往事，感不绝于予心，同学少年，北邙过半，曹子桓有言既痛逝者，行自念也	殷忧伤人，士固憎兹多口，文章千古，东海流传，韩昌黎所谓动而得谤，名亦随之
公之直声震天下	魂兮归来哀江南
问何人实坏长城，孤注竟教躬尽瘁	闻异类亦钦伟节，归元相送面如生
著书成二十万言，才未尽也	得谤遍九州四海，名亦随之
附公者不皆君子，间公者必是小人，忧国如家，二百余年遗直在	庙堂倚之为长城，草野望之若时雨，出师未捷，八千里路大星沉
今日是效命之秋，子孝臣忠，有此须臾便千古	半夜为何人所刺，君恩母养，未能图报待他生
著作甚勤，四海声名今北斗	风流顿尽，百年文献老南村
湖外故人稀，万里遥情春草绿	荆南良吏在，廿年遗爱岘山青
学剑术虽疏，谁谓荆轲非勇士	渡河声尚壮，共怜宗泽是忠臣
哀情吉语本难双，偏是捷奏甘泉逢永诀	吏干军咨才有几，堪念政成天水赋同袍
绝徼作忠魂，孤冢迷离，收骨犹凭鄹曼父	覆盆嗟往事，九重昭雪，吁天不待武陵儿
岳雨接湖云，溯十年保障东南，功兼乡国	通家更故吏，幸此日经营祠宇，身尚门墙
撒手两无难，一局棋残难我着	招魂更何处，半床书乱为君收
斗大一州，竟终宦局	云寒三径，未尽交期
难得者弟兄，况是生平知已	莫悲兮离别，那堪便作古人
莽乾坤靳汝聪明，月余病断送三十春，嗟乎生有涯，知无涯，唤作梦梦天，追忆无非成痛史	好男儿忍弛负担，闺中妇交付几多事，剩了七岁女，五岁子，还有呱呱者，前涂从此悸盲人
死沙场是男儿善终，手提头颅，前军忽陨百夫特	举汉帜为种族革命，为扼喉吭，后劲还推三户雄
宁为袁粲，不为褚渊，掷头颅以报同种	右揽洞庭，左揽江汉，知魂魄常恋故乡
誓扫匈奴，出师未捷身先死	更催飞将，拔剑斫地歌莫哀
征战几人还，尸当裹以马革	须臾千古在，死有重于泰山
男儿当马革裹尸，自惭亡命十年，幸头颅无恙	建虏犹燕巢在幕，惨闻苦战七日，剩血肉相抟
非我杀人，即人杀我	与生而死，宁死而生
众志成城，有进无退	一心卫国，虽死犹生
不战不英雄，不死不英雄，马革裹尸，千古英雄同壮志	我歌我烈士，我哭我烈士，鹤楼酹酒，三湘烈士慰灵魂
有杀气卷八百里洞庭而去	以战血起四千年黄帝之魂
赵人之悼廉颇，为闻鼙鼓	孔子不殇汪踦，日执干戈
杀身以成仁，死亦何恨	访旧半为鬼，悲从中来
大陆龙蛇，尘世沧桑经老眼	中原豺虎，天涯风树有儿啼
邻笛起悲风，严君平百钱身后，群嗟俭素	麦舟企高义，任彦升诸子眼前，谁恤孤寒
花好夕阳时，强恋人间应笑我	心伤旧两绝，先谙鬼趣却输君
问年届四十九岁而亡，古称蘧伯玉知非，今穷苏长公到死	述学抉三五六经之奥，人言郑小同传祖，我喜有子若似师
是大教育家，而未普及国民，徇铎心长，美犰有恨	以穷诸生老，且又横遭谤口，盖棺论定，德却无疵
我闻诸夫子，狷者有所不为，是亦其次也	古之乡先生，没而可祭如社，意在斯人乎
士有不得志，痛泪何多，甚矣子之营父葬	身则无所贪，劳生转剧，茫乎吾欲从公游
从野蛮时期至文明时期，两可间必有磊磊畸人，不显于代	以普通教育兴实业教育，十年后惟望粲粲诸子，无忘斯言
自康成不为乡里所容，衰绖出游，恸哭犹思临别赙	惟孟坚实与纂修之事，峸编商订，蹉跎只恨未成书
立马问长安，溯太行山色，屈律河声，倦鸟归来，落日酒痕犹在袂	飞龙误方药，叹玉树凋霜，黄杨厄闽，哀猿啼断，秋风尘泪忽沾衣
甲科乙榜何补于贫，烈士殉名，地下方干犹抱恨	醇酒妇人以晦其迹，英雄失路，世间无忌总堪哀
杜老痛流离，溯悲秋夔府，感事陈陶，著作经予一手定	桥公有要约，叹遗构崇川，停棺萧寺，死生负汝百年期
生者安，然后死者安，争抔土于伯叔昆弟之间，魂而有知，将毋是恫	阴地好，不如心地好，虑诸子为吉凶祸福所感，书此以示，且告公灵
比年承乏边防，右提左挈，以济时艰，绝域相从，携手暂陪河朔饮	与子戮力王事，大略雄才，忽为异物，九原可作，伤心难报秣陵书
史臣论武乡侯，应变将略非其所长，涕泣出师，九死孤臣犹可说	时人美汉东公，稽古学易好士不倦，弥留诀别，平生风义最堪思
穷达寿夭竟何凭，颜渊伯牛，所遭若此	伯叔甥舅皆贤者，皋陶庭坚，不祀忽诸
嫉恶如李临川，当日直声震天下	爱才继阮文达，至今横舍峙江干
跃马作燕赵游，慷慨悲歌，剩有侠情寄儿女	作书得晋唐髓，风流歇绝，再无大笔写烟云
是包孝肃海忠介一流，而无其位	共王彦方马少游千古，抑又何悲
握奇经，阴符略，独有千秋，每对大风三击剑	颜渊死，仲弓亡，同声一哭，与谁夜雨再谭兵
穷愁老病萃于一躬，萧瑟生平，过庾开府	笔冢墨丘与之终古，风流文采，想晋永和
宏奖见公之大，汛爱偶或见公之疏，脱去町畦归磊落	热心为世所钦，慊忱当亦为世所谅，维艰时事有欷歔
太行匹马奔丧，五日而来，有子如斯，先生不死	沧海横流抗论，千秋之上，其人不作，吾辈焉依
于我何干，也要来杀东邻牛作西邻祭	如公不死，亦安见非南走越与北走胡
投笔事戎轩，出师未捷身先死	怀君属秋夜，湘水无情吊岂知
革命误谈，苦我犹存，几翻几复扬州梦	出师未捷，问天何酷，秋雨秋风孔道桥
零陵义师亦犹黔滇义师，各为护法战	我公国葬是续黄蔡国葬，轩然洞庭波
起零陵，战株洲，重于泰山，男儿死耳	宁鸡口，毋牛后，愤蹈东海，天下壮之
出师已捷，痛旋殉之，赫赫株洲，陷围不死于兵而死于水	护法未终，幸有来者，巍巍国葬，旌烈既比为蔡亦比为黄
晚节与革命相始终，名为黄蔡战功所掩	盖棺届长沙之陷落，诔较焦陈横死尤哀
死怜巢卵同倾，大丈夫许国以身，不杀贼当为贼杀	生捍灾患而起，都人士招魂陨涕，宁悲君毋俾君悲
衰年逋播乍相亲，心事已浮云，野史君编，宫词我续	镇日江潭为底悴，遗文壮国牒，诛妖累牍，办学千条
他日九州同，家祭毋忘陆务观	微言一脉绝，乡祠合配王船山
政论烛先几，原盗三篇曾惠我	遗书绵绝学，而农一脉独推公
浏阳大星落	船山薪火传
薑斋之传，湘皋守阙，涤生起微，至先生而发挥光大其旨	些庵所遇，伯子虽文，道邻能武，于晚年守颠沛流离以终
辛亥倡义，丙辰誓师，戎马忝相随，两度频闻天下计	萁豆苦煎，棋枰急劫，酉鸡惊入梦，九州齐哭大星沉
吾徒有复生奇才，说经锵锵有声，溯源知所自	乡贤绍船山学术，高轩隆隆辱过，捧杖叹无缘
未靖中原，遽伤耆硕	既逢多难，矜此余生
事成公去，事败公来，只手斡乾坤，禾黍当场多感慨	邦乱不居，邦危不入，大名匪游侠，江湖满地哭英雄
嵩山大侠，世重铁枪，记曾子弟八千，横行河朔无名将	蜀道督师，星沉玉垒，恨不琵琶卅二，来吊英雄用美人
正危城风雨飘摇，问谁深夜磨刀，肯殉公秩序死	是武装警察效果，为觅当年秃管，广吊古战场文
荷戈为地方前驱，是军国民中铮铮丈夫，赴沙场效命死	秉笔作本末纪事，维年月日有某某警士，为社会杀敌亡
见贼唯多身始轻，忆三载同仇，每战问虎侯安在	死绥却是古来有，痛诸孤何怙，此后当犹子视之
满清名县令，共和大功臣，生而定论	铜像表焦陈，国葬奖黄蔡，死与同归
曰儒家，曰革命家，盖棺论今定	以瘁死，以忧国死，铸像礼亦宜
喜见湘水澄波，成局部自治	愿持船山噩梦，为我公招魂
鄂校为先河，湘宦为同官，生死交情，父执友事	苦兵似天宝，理财似刘晏，斡旋危局，小心大才
战临安奇功，战荆州首功，谊忝同袍，突起异军曾助臂	非刺客暗杀，非临阵敌杀，衅由假道，死于乱卒太无名
同起尺籍伍符，革命成功，称鄂为一时劲兵处	竟从银涛白马，困垓遗恨，化身作十丈贯日虹
振臂一呼，帝制告终，演革命未曾有创局	败兵四溃，手枪自拟，痛男儿没奈何收场
公竟渡河，前有百丈渊，不可说，不可说	魂兮何处，劝汝一杯酒，归乎来，归乎来
与舒严并称溆浦三贤，同蹶妙年千里足	念吴楚尚有高堂二老，可怜孝子九原心
大地干戈十二年，举室效愚忠，自称家国报恩子	诸兄离散三千里，音书寄涕泪，同哭天涯急难人
归去来兮，夜月楼台花萼影	行不得也，楚天风雨鹧鸪声
属纩寄箴言，劝我勉为范宣子	盖棺有定论，何人更议李临淮
是男儿都断好头颅，算我输公，强项真为地方死	盈天下已多新涕泪，更难堪此，舆尸不见使君来
东行九十里，斫地一悲歌，料从者化为鬼雄，定当乱掷头颅，夜夜声声呼杀贼	西望万重山，问天独搔首，算书生不废豪举，也为长挥涕泪，年年念念纪登高
下游建国，多士同袍，屈指已经年，半壁江淮资保障	大将横尸，元凶漏网，伤心惟一哭，全军缟素动哀思
识公于扬子江干，回思酒座英姿，想见平生酣战日	有弟在来君帐下，为语淮壖旧部，毋忘壮士被创时
纳公规若毫发，贻公谤若丘山，不祥如余，愿世世勿相友	尽其力为张良，洁其身为龚胜，非命而夺，疑苍苍者匪天
民意之冤大白，而独以一死遗君，不令苍生遽尽	中国之难果纾，犹可为九原告慰，试看今日何如
道之将丧欤！想当时慷慨捐躯，竟比鸿门犹险恶	逝者长已矣，愿后死热忱谋国，毋令鸮室再漂摇
居今日而有夷齐禹稷之思，即已是造物所弃	奋一身以与魑魅罔两相博，吾且为未死者危
智不惑，仁不忧，勇不惧，推翻帝制，计出万全，如公建筑之宏，仅称卫桑梓功，犹藐乎小	捍大患，定大策，决大疑，有数人才，又弱一个，恨我赴援太晚，既上为国家惜，复哭其私
寄以腹心，倚作股肱，使我北顾无忧，是良将，亦良朋，渺焉寡俦，古谊若龟鉴，忠肝若金石	脑涂郊垌，血润原野，吊公西向而哭，痛同袍，与同泽，惨哉浩劫，君子化猿鹤，小人化虫沙
天意复何言，蜀道尚难公岂瞑	故人成踵尽，神州可挽道弥孤
烽火忍相陵，临节誓骖宁苟免	豪贤嗟并命，回川驻泪恐难干
志在救民于水火，而竟以身死封疆，仁勇双修，公真健者	力能再造此神州，不幸一蹶于蜀道，风云万变，天实为之
司马持策谕边，请使金陀成实录	王罴以城为冢，不堪玉垒翳浮云
次刑斧钺，大刑甲兵，愿有众鉴兹天罚	社稷之功，萧墙之祸，为诸夏哀此国殇
老臣白发，痛矣骑箕，整顿乾坤事粗了	满眼苍生，凄然流涕，徘徊门馆我何堪
无一日不办事，无一事不用心，疆寄三十年，仅乃如此	行治术十之六，行学术十之四，存诗五百首，呜呼哀哉
辛苦九州还，身未趋朝魂恋阙	安危一疏在，生当致主死成名
赫赫宗臣，一往沉冥向山僻	哀哀孝子，百年长恨在天涯
恨未遂旅顺督战之行，谁以奇才慰公子	永莫追天津论文之乐，空将痛泪抚君儿
死之日身无余财，以间执谗慝者口	身所在隐若敌国，奈出师未捷而何
居前能轾，居后能轩，我自问不如卿，后此驰驱，更从何处呼将伯	鸿毛或轻，泰山或重，公之死则为国，勿论成败，惟将无命惜英雄
一能死，一能报，合传党人青史例	有是父，有是子，同时送者白衣冠
排满革命奇，匹夫亡命争领土奇，唯奇，故报民国开幕奇男子以赫赫千古	醇酒妇人死，三日寒疾因不汗死，等死，孰若遯初先生死刺客之轰轰四闻
共和产公，帝制戕公，生有运会，死有运会	辛亥革命，癸丑绝命，成亦英雄，败亦英雄
用讨莽杀身，问天下更谁能议唐李敬业	使臣佗去帝，惜死前不及见流法拿破仑
中原豪杰开先，砀山大剑，十万横磨，曾使满清朝廷动色	护法旌旗忽黯，夔府此枰，二三已甚，试思危局柱石更谁
唾彼群奴才复辟，龙争手炮，驱宗社狐鼠	隐然一敌国少年，虎啸挈尊，吊砀山风云
以勇健开国，而宁静持身，贯彻实行，是能创作一生者	曾送我海上，忽哭君天涯，惊起挥泪，难为卧病九州人
非流芳百世，即遗臭万年，前途方遥，成败英雄公自论	未围项三重，而止纣七步，大武远震，艰难吾道此身孤
念此再造共和国家，如奕拱，如累卵，如蜩螳沸羹，如转石拔山，碧血丹心生不渫	数公百战艰难辙迹，若百越，若五羊，若鹦鹉黄鹄，若龙蟠虎踞，云车风马死犹来
创共和似华盛顿，善战阵似拿破仑，遥遥东西，生见英雄造时势	椎祖龙惊博浪沙，造罗马惊嘉富珥，赫赫声绩，死为人类壮模型
临危得脱见其智，履险不晊见其勇，高位首辞尤证其让	辛亥覆清曰公功，癸丑抗袁曰公忠，丙辰死沪是完公名
五千年帝制推翻，黎宋卿无文，孙中山无武	百六运英雄颠倒，黄黎洲不死，安重根不生
博浪椎无成功，革命史中，看大书先烈	当涂高留笑柄，项城地下，应羞见我公
拔剑无言，不随七十二烈于黄花冈，殆陈胜诈王，必造英雄，始造时势	盖棺定论，试综千九百年之白人史，即耶稣救世，有此愿力，无此功名
陈涉起开革命先，此则其续	慰亭死为天下笑，公使人哀
奔走革命凡二十年，其谋国利造民福者大	尊重共和挈三数子，则铸铜像表石柱亦宜
革满清之命为成功英雄，续革袁氏之命为失败英雄，失败旋成功，算我公造因，众人食果	与专制同生痛过去中国，不与共和同生怅未来中国，未来轶过去，付铜像表德，石柱铭勋
惟失败乃有成功，河口一役，广州一役，不及汉阳一役	算英雄能造时势，黄花千秋，海珠千秋，孰与善化千秋
屈指数近日英雄，惟公有提剑百战功，综厥生平，成转为败，败又转为成，其毅力决心，前不见古人，后不见来者	惊心是劫余局阵，中国无一片干净土，发为吊唁，慨当以慷，慷尤当以慨，定开来继往，明以泣风雨，幽以泣鬼神
哀我中华，倏失横流一砥柱	伟公革命，巍如空界八行星
始而与之，继而取之，帝制颠倒奸雄，战胜惠灵吞，屈指此才能几见	邦其瘁矣，人其亡矣，灵魂脱离躯壳，累卵意大利，伤心来日又如何
创造共和，利居人后，回复共和，功居人先，大局孰能安，一怒滇池靖妖孽	未有洪宪，革命以生，既覆洪宪，正命以死，灵魂倘不灭，再钟衡岳奠乾坤
当辛亥六诏革命俶扰之秋，电发飙驰，旗下执鞭称属吏	为洪宪一呼提兵激昂而起，功成身死，风前酹酒哭元勋
帝制阳与赞同，视项城有如竖子	将星忽闻外陨，即日本亦哭英雄
滇黔起兵，帝制因以推翻，出师之捷几英雄，先岑陆梁唐功成身死	种族分界，楚人乃丛疵议，历史所书各时势，较胡罗曾左名襮行完
八十日洪宪，推翻须臾，我公如虎，袁僵真鼠	五千年中华，整顿旦暮，成事在人，星陨则天
我公生，洪宪殇，共和活，我公亡，世界抟抟多缺陷	中国悴，英雄陨，强邻眈，中国弱，未来种种足悲哀
百战转大中华为安，死喜巴黎复民主	一呼褫摄皇帝之魄，败怜翟义不英雄
公不死沙场，又不死儿女子手	哭实为天下，而实为共和国魂
使项城先我公亡，则无洪宪，或我公先项城亡，亦无共和，稍缓须臾，洪宪不生，我公不死	缺英雄为中国哭，故盼伟人，救中国为英雄哭，又盼改制，都辜愿望，伟人之陨，中国之衰
不才曾作美新文，倘骂公寇贼仇雠，苦难下笔	英雄本是寻常物，能舍得高官厚禄，乃足成名
不幸周郎竟短命	早知李靖是英雄
身虽服兵役，目不见战场，锡我以义名，维颡有泚	生可定危邦，死足范偷俗，问才于异国，亦首伏公
昔抚滇为安土，今挈滇为义民，滇有人耶，永永勿坠两范	护国公之至仁，出世公之大智，公则仙矣，蹙蹙请瞻四方
兼擅鲁仲连、申包胥之长，不帝秦，能复楚	独以李卫公、戚步保自任，无寿考，有令名
诵公勋业，尤愿诵公道德	谥以英雄，毋宁谥以圣贤
申大义，行良心，若身后名，岂公所知，使吾属愧耳	奖敌军，亲怨友，是病中语，乃我常听，愿当局念之
方义师起吾在英京，走告其士夫，或义或疑，直谓秦无人耳	望帝子归昔忍蜀国，徒劳彼父老，载歌载泣，安得后来苏耶
知几其神乎，智深勇沉，入虎穴得虎子	死者长已矣，变大功多，毋狐掘而狐埋
赣宁非苟异，滇桂非苟同，左右系天下重轻，不满五尺乃如此	新会难为师，项城难为敌，寿夭视国家气数，倘来二竖那相关
沟水刺船回，惜别公园曾几日	危棋急劫后，仗谁沧海遏横流
嗟哉一国，仅此完人，天乎乃复夺之，邦其焉托	耗矣十年，宛成大梦，死者如可作也，吾谁与归
从头收拾了河山，一身尘土	正气磅礴存大地，万古日星
飞将欤！飞仙欤！跃马南溟，骑鲸东海	先民也，先觉也，哀鯂卫国，铸蠡越都
杳冥冥兮东行，又兆众所仇也	焉皇皇而更索，因缟素以哭之
间关脱险，慷慨誓师，絜吾相从，前事宁忍述	成功不居，引疾自晦，夺公太速，天道更何言
鲁连不帝秦，扶义挥戈，终以精诚回世局	马卿从谕蜀，前驱负弩，独伤留后缺良规
八桂应援枹，义旅敢居天下后	两川循战垒，将材应叹世间无
惟公马首是瞻，勉作义师桴鼓应	太息豺牙尚厉，不堪国论沸羹多
修戈矛与子同仇，共逐虞渊将日返	好河山纤儿撞坏，方回地轴痛星沉
手挈仇头，鲸海竟填精卫石	力争帝制，虞渊终反鲁阳戈
鞠躬尽瘁，死而后已，薄葬有遗言，尚以未殁沙场为恨	推亡固存，邦乃其昌，誓师昭大义，曾无自利天下之心
无友无敌，无新无旧，异口罔间言，名满天下，谤即随之，此例遂为先生所破	斯时斯世，斯人斯才，赍志以终古，我瞻四方，魂兮归些，英灵莫挟大地俱沉
斯人而有斯疾，岂老聃戒不为祸始，不为福先，醇酒智免，羽扇忠勤，所谓鞠躬尽瘁，死而后已	忧国乃忘忧家，如诸葛誓身无余财，家无余帛，范金图形，连山封冢，佥云崇德报功，礼亦宜之
知所恶有甚于死者	非夫人之恸而谁为
才若晨星，国如累棋，希合而支持，乃聚而歼绝	君等饮弹，我亦吞炭，与生也废弃，宁死也芬芳
走马曾到昆仑巅，看天山南北，地界争还，畴如伟略	结庐亦居衡岳下，数文正子孙，哲人踵起，今哭通才
平关外准回各部万里河山，军府创开，百战我曾观壁垒	是吾乡曾左诸公一流人物，将星忽陨，中原谁更任艰难
是襄勤旧部最骁果善战之伦，燕然纪绩，马革裹尸，西域东陲名不朽	与畴武诸君皆出师未捷而死，风雨怀人，鼙鼓思将，私情公谊涕横挥
大义虽败犹荣，大节虽死犹生，春风辽海吊英魂，一掬泪雨，兼及严敦，似我难为情，空回忆天山聚首，湘水寻盟，榆关分袂	忠心百挠不折，忠骨百磨不灭，燐火沙场悲浩劫，四言刻文，认归先轸，如公亦何恨，只可怜白发倚门，红颜破镜，黄口服衰
北垣硕辅，西政通才，六官更新，一柱忽折	营道乡贤，庐陵师表，首丘长已，心丧无终
东汉经师，西江宗派，南阳治谱，北海义声，综厥生平，许儒林文苑循吏任侠以合传	洞庭后劲，水竹德邻，壮武兼才，太常代表，同兹陨落，看溇渫茹温道黄澹涔之流哀
八篇治蒲，政实符之，谪宦不生，名宦不死	一柱擎澧，公则己矣，岳家无母，儒家无师
蒲江吏能，乃成左迁，死亦何言，人之君子天无择	张俭党狱，追忆急难，报终未获，哭以其私痛可知
服郑闳儒，一个又弱	赵张循吏，九原同归
合侠武为儒文，公灵不渫	至是邦见君子，吾愿少偿
谭唐去，贺马亡，故国少英豪，拔剑那堪君又死	袁黄庸，康粱走，干城无健将，枕戈差幸我犹生
骇浪惊涛，先生去矣，枪林弹雨，吾辈当之，为其易，为其难，维死可生生可死	衡云湘树，魂兮归来，沅芷澧兰，人如可作，同此心，同此理，以歌当哭哭当歌
生经白刃头方贵	死葬黄花骨亦香
朗江记共追攀，呼我作诗人，为吟孤鹤盘空句	礼学犹殷顾问，哭公怅国是，已到群龙战野时
著书是旦功臣，同汉郑玄作笺，姬氏六典	表墓书澧处士，继晋周朴论世，石门一人
姬公成书，起作功臣，六典发微，郑玄千古，王肃千古	周朴遁世，号为征士，九澧失放，慈利一人，石门一人
著书似秦蕙田，而无位不同，六典屠龙，北岳千古	鉤党赖贾伟节，故大祸以解，三人讹虎，东坡再生
我长一日，君遽百年，既痛逝者，行自念也	子如荀龙，亲悲颜槨，犹有恨焉，夫谁为之
今中国知商能兴邦，而此人则已	自相识非公不至室，是君子之交
行为儒侠，亦为文雄，人皆有言，是无愧元方难兄，季方难弟	死不沙场，复不牖下，君则何恨，最难堪滇徼哭子，楚徼哭孙
万言贾生策，千首杜陵诗，莽乾坤何处洒一腔热血，即郊西片土，犹须翦薙荆榛，单骑层峦，孤军间道，风萧萧兮，周殇有魄化奔涛，乃与邓印江、刘普安、黄都匀、彭荔波，懔懔竟如生，又添得岣嵝峰头故旧褒忠传	匹马函谷关，双剑瞿塘峡，奇男子到底成千古完人，奈堂北灵萱，谁与洁清觞豆，英魂还楚，浩气扶黔，日惨惨焉，燐火在原哭新鬼，枉教尝越胆、卧吴薪、哭秦庭、恤鲁纬，苍苍那可问，几曾见襄阳人到残铭堕泪碑
公是虞秘书行厨，三十年掌故菟罗，人谱传家，治谱传世	谁为吴季子挂剑，二千石头衔管领，政界无母，学界无师
尧民沉灾，溺矣谁援，天不佑神君，既引疾去官，又扼之以死	侨校遗爱，沦胥待尽，我谬领州序，谁起衰善后，而哭非其私
宋水连书，实吾澧从前未有奇灾，良吏不生还，应排阊阖叫帝阍，为遗民请命	郑渠无恙，是我公质成所留纪念，士林藉大庇，合撷芷兰望涔浦，续楚客招魂
上马杀贼在西南滇，看犹子跻专城二千石	徒杠济人于小弱郑，哭我公旷名世五百年
行善以不近名为宗，既殚其力，又倾其赀，缓急趋人，媲鲁连子	蒙谤于争欲杀之日，谁祓我魂，而煦我沫，死生知己，哭鲍叔牙
昔年寄伏波军中书，画虎名言，手示当归曾寄我	今日返春申江上棹，闻鸡噩梦，心伤独活不名公
任官惟贤，使天假之年，岱云必施大地雨	作客而死，幸鬼依其类，楚客为招申江魂
母依密为命	吾恸渊无年
生不愧张籍皇甫湜文章，署名自负门生长	死犹忧日本俄罗斯战局，告捷毋忘家祭时
自黎冰次以还，称及门好学而短命死	哭胡讵凡不作，为中国少年之前途危
一铎莫司，用明经终老	九畴之备，以寿考为难
族谱藏楹待欧苏文章，议论无成，弱又一个	吾家在县称王谢门户，风流顿尽，赎难百身
百岁亦何为，世路崎岖，不如破浪乘风去	一抔安足恋，江流浩渺，同在高天厚地中
生蹈龙宫，沉冤又泣汨罗水	死携骥子，并命同悲周氏汪
杀同种是湖南，救同种又是湖南，倘中原起事，应首湖南，义士竟轻生，双棺赎得湖南罪	兼夷狄成汉族，奴夷狄不成汉族，痛建虏入关，已亡汉族，国民不畏死，一举能张汉族责
吾子已矣，同胞奈何，可怜志士轻身，竞化怒涛飞大海	诸君勉之，匹夫有责，愿结国民团体，共扶义橹挽狂澜
弃人间世，作逍遥游，岂独是朝而往，暮而归，则对此审万缘皆空益信	内南北争，外东西逼，焉知非生之哀，死之乐，故悠然以一瞑不视为高
竟栖栖作刀笔吏耶，降志辱身，我与才郎原自晦	问睒睒见少微星否，知生吊死，国无君子欲安归
是布衣卅载之交，既痛逝者，行自念也	虽蒲帛屡征不起，所谓大臣，然则从欤
亭林及见明亡，惭我公不能作程松园、张青父	遗山何心野史，惊吾世却尚有邴根矩、管幼安
国故罗胸，惜哉不就横云稿	陆居无地，凄绝难寻野史亭
楚骚宁不病而呻，今日大招，问魂兮何往	孔教无终亡之理，乃公中陨，则事未可知
哭寝涟如，骇世界新闻，大招无语涔阳浦	请车已矣，触吾儿旧痛，短命伤心周氏汪
鏖战经一月有余，看壁垒犹新，誓死捐躯歼国贼	鼓行循三江而下，只幽燕未扫，料难瞑目到忠魂
会师武汉荡群奸，是死者未竟之志	喋血衡湘枯万骨，在吾曹何忍言功
魂兮归来，三藐三菩提，梵曲依然破阵乐	悲哉秋也，一花一世界，国殇招以巫阳词
庚午、癸酉、甲戌，当日科名，三度我同登，清浅蓬瀛，沧桑一瞬	南皮、常熟、寿州，并时元宰，四人公殿后，岁寒松柏，青史千秋
无限感时心，眼底沧桑归一瞬	未偿医国愿，箧中方药亦千秋
龙头几见老成在	鵩鸟今非宣室时
来日大难，及此全归天所笃	个臣又弱，公然后死责安辞
是纵横捭阖之才，睥睨到时流，也如太白当斗，雅有狂名惊海内	从陵谷变迁而后，凄凉悲故旧，一样兰成身世，只余词赋动江关
期服去官，有犹子能行古礼	儒冠为侠，如先生岂是今人
晚读万卷书，壮学万人敌	生名十室邑，死传十字碑
题碑有吴月岩，大笔千言，君今不死	酹酒剩徐孺子，生刍一束，我亦同来
宁为共和死，不为专制生，大丈夫当如此矣	匪殉烈士名，实殉平日学，奇男子岂求活耶
世无太白一千年，喜酒杯在手	我隔洞庭八百里，赋楚些招魂
春秋表未成，幸有佳儿述诗礼	纵横计不就，空余高咏满江山
拔乱有春秋，道隆则隆，道污则污，惟夫子可游羿彀	至人外生死，歌而非歌，哭而非哭，为天下惜此灵光
以蔡伯喈词锋，历抵公卿，三缣一字	仿东方朔游戏，驰声耄耋，斗米侏儒
做尽公卿，差能不作祢衡死	论其身世，只当先时伏胜看
经术文章，集何郑马班阮谢专长，唐之后诸儒未有也	嬉笑怒骂，为曾左李彭丁张诤友，袁以下自郐无讥焉
贾郑之经，马班之史，汉魏六朝之词章，于吾乡咸同诸先正间，独尊坛席	臣浸不溺，烈火不炎，沧桑万变不奴主，胥世界天人阿修罗等，皆入涅槃
旷古圣人稀，能以逍遥传世法	平生帝王学，只今颠沛愧师承
文章本气数所关，时际末流，高寿大名俱有累	人物卑晋唐以下，学成别派，霸才雄笔两无伦
布衣名闻四海，著书风靡五洲，此为儒效	学说深印洞庭，哭声上薄衡岳，吾与招魂
凭栏望如此江山，长沙自古伤心地	抱膝吟出门荆棘，投老犹登思子台
抗疏劾三公，晚伤鼷鼠千钧弩	治生付诸弟，归剩鹅湖五顷田
爱好似王阮亭，微闻遗疏陈情，动天上九重颜色	怜才若龚芝麓，为数揽衣雪涕，有阶前八百孤寒
无妄福，无妄灾，负此金马门前，雍容大手笔	非常人，非常遇，流传灵鹣阁上，荟萃小丛书
君恩未报，臣罪当诛，热血一腔，来世作圣朝犬马	富贵无常，英雄安在，寒芒万丈，大星落天上鲸鲵
其生也荣，其死也哀，雨露雷霆皆帝德	臣门如市，臣心如水，皇天后土鉴臣愚
宿孽自何来，小劫更逢天帝醉	微躯安足道，大千会见日车翻
十年螳臂成诗谶	一念鸿毛岂咎征
世变日乖，道路何尝非死所	羁魂未返，江湖空自数亲知
不信贤者竟遭杌陧	敢问世路何处康庄
烈士当如是死	儒者乃有此人
江山新数革除年，家国多虞，知君有棘在喉，满眼新亭名士泪	乡井故人今有几，应刘并逝，剩我积怀成痗，伤心旧社酒徒稀
梅花心似石，姜桂老逾辛，直道事人，曾同铁面龙图论	蚁穴溃金堤，高门来鬼瞰，谤书盈箧，竟乱苏州刺史肠
贾谊无年，万古长沙多憾事	桓宽论政，一篇盐铁有成书
文无一卷不惊人，北翼南图，陇诮岳嘲含愧色	诗到百篇弥入细，西颦东效，明珠鱼目有殊光
照人如秋水冰壶，车马满门，而萧然林野	结契亦庄襟惠带，芰菱何物，乃夺我韦弦
生则为尼父蒙冤，贾傅井旁，幽室独为天下哭	死当与要离并冢，于公祠畔，秋风曾访故人回
饥鼠连翩入火坑，石破天惊，泥践头颅作阶级	巨鳌屃赑崩岩雹，仆痛马瘁，盘擎酒脯吊冤累
五旬余长揖归山，忽惊故国沧桑，忍读西台恸哭记	十载前填词吊古，赠我新诗珠玉，怕歌南曲煖香楼
生平参莲幕文章，立功在定国先，惟吴下云阳尤不朽	余事作枌乡教育，下笔尽惊人语，开江南风气而非师
十年为文字旧交，蓦闻怪鵩栖门，风雨谁求茂陵稿	万感置艰难时事，倦看群龙战野，沉忧竟促孝章年
伤心十二年前，在梁园孤馆，睹仲氏弥留，枨触万端，宛如今夕	作客三千里外，值海水群飞，委诸弟而去，侧身四顾，凄绝人间
如明公可谓才臣，鄙夫谬附清流，能无杜门齰舌	知太史当成佳传，贱子欲求行状，一为钻石埋辞
是淮军杰出奇才，龙性难驯，休沐辄寻黄石约	与国家规宏大业，刍言谬采，入朝曾草皂囊封
哀窈窕，思贤才，放逐余生成负国	息邪说，拒诐行，低徊薄海更何人
惟公以风流文藻冠吴中，兰陵故封，踵武荀卿曾作令	有子将行歌负薪泣道危，寝丘何处，伤心孙叔竟无田
与曾左胡骆百战成功，比投老家园，浸灌滋培，还使门闾气允固	历道咸同光四朝全盛，迄考终里第，伤亡殄瘁，顿教天地色凄凉
生平未履兵间，何事竟遭来歙祸	身后仅余弱息，莫教更覆孔融巢
世言政治有关，果尔则政治家必成人道之蟊贼	国以工商为宝，如公乃工商界能造时势之荚雄
公益有公，商战有公，政战何与	贼虐之贼，人道之贼，天道宁论
髯真绝伦，姓名独脱熹平党	我病几死，哀感难调子敬琴
世无鲁仲连，举国将为仆妾	君是陈同甫，使人大拓心胸
填海矢精诚，乃以文人坚自晦	义师出权变，不为功首怆予心
天下事尚可为，君实勉之，竟不教宗泽渡河，拍床欲起魂先逝	庐中计原已定，孔明瘁矣，能弗任曹瞒篡汉，杀贼无成气自雄
遗伕而不怨，阨穷而不悯，天马开张，人龙奇逸，其自任以天下之重也，如此	予曰有疏附，予曰有先后，管乐有才，关张无命，天不欲平中国之乱也，呜呼
生夺其命，死污其名，彼何人者	以文累身，以智速祸，宁非天耶
公何所恶死，我何所乐生，早谢晚凋，同归一尽	三以殉国家，七以殉朋友，成仁取义，各有千秋
友致其痛，敌亦滋其惭，行矣，白日精灵，万代千龄独往	吾少一疑，公乃得一死，呜呼！苍梧风雨，五月七日三更
被祸较叔夜更奇，洗尔繁冤，欲倾东海	其志非鲁连所及，观公玉貌，早陋前人
直木近伐，甘井近竭，况当沧海横流，阔别一年余，掉舌苏秦终被刺	老母在堂，生妻在帏，兼有高台爱妾，苍茫九原下，衔须温序定思归
成神有骨，一书生获此收场，我亦劫余生，福分输君偏后死	铸错何人，在吾党不徒私痛，真到沦胥日，精灵为国务归来
君为畸人，何恫神祇不畀百岁	我与姊氏，亦祗旦暮相从九原
急难忆良朋，伤心鸿雁分行，风雨曾无相并影	解悬辜大愿，回首龙蛇起陆，乡关犹有未招魂
与其称政家，宁称辨家，用学得十之三，用术得十之七	乃不死敌手，而死盗手，在国为大不幸，在世为大不祥
天岂丧斯文，胡令中华大教育家不禄	公亦死非命，请举史氏诸刺客传而焚
行列潜身，上将荣身，招讨杀身，命耶非欤？天胡为颠倒英雄若此	武昌革命，洮阳亡命，麓山归命，死者已矣，人将奈飘摇民国如何
诗酒自名家，看勋业烂然，长增画苑梅花色	楼船欲横海，叹英雄老矣，忍说江南血战功
惟公多豪举，植弱锄强，宰肉能均，赍志未当天下事	而我就衰年，酒销花歇，热腔贮泪，重泉应有故人知
薄宦竟三十年，所临莅有声，竞坐汉朝腹诽法	遗诗垂百千首，纵流传到后，谁知楚国逐臣悲
视官事如身，身瘁多因急民病	解县符召我，我来何处共君言
我无吏能，在官以善士劻勷为乐	君今客死，令人感故交零落而悲
当年丞相留宾，竞推男子张君嗣	昨夜故人入梦，远愧平生范巨卿
目君为承明著作之才，九列交推非独我	思亲因泣血悲哀而死，万缘前定不由人
邦交九万里，兵事三十年，觏闵既多，乾坤或几乎息	究天人之际，通古今之变，立言不朽，功德尤赖以传
代公乏武库之才，岘首哀思，片石人怀羊叔子	报国示据鞍可用，壶头瘴疠，明珠天鉴马将军
食性我能谙，白菜满园供祭馔	浓荫公所茇，绿杨夹道护灵旗
廉吏可为乎？只留半壁图书，与两袖清风，分贻儿辈	老夫既耄矣，剩有病中涕泪，随大江流水，洒到君前
便司献替，遽以毛鸷为能，公等休矣，岂有鸩人羊叔子	直到弥留，犹祝中兴不远，天乎鉴此，可怜忧国贾长沙
国有转机，如闻宗泽渡河，赍志不忘临命日	生无言责，太息刘蕡下第，抗章难得汗颜人
江干大有邹枚，咫尺蓬山，岂谓回舟从载酒	地下若逢龙比，冤亲萍水，未须奋笔议横刀
公便讽议谏垣，何益上下惰偷中国	我愿支离病榻，亦为家庭教育良师
惟其爱国，作无聊感遇文章，不期抗节惊人，入阁靳君簪白笔	纵我铭幽，亦垂老伤心稿本，既已效忠无地，埋幽听汝就青山
苏子瞻平生愿学膺滂，劲草疾风，至竟未酬攀槛志	杜少陵造次不忘君国，阳戈反目，弥留犹作渡河声
有断头将军，无降将军，惟我公滚滚血潮，沅湘流不尽	弗舍身地狱，谁入地狱，看今日巍巍铜像，豪杰死犹荣
同马伏波还葬裹尸，潜江一家哭，澧江万家哭	续羊叔子勒功纪石，昔日岘山颠，今日崇山颠
策令公单骑见贼不惊，我惊此人物	后渔父五年饮弹而死，公死亦英雄
还九澧无恙河山，赢得岸芷汀兰，作诸君香花供奉	招五方归来魂魄，合与湘军楚勇，争历史铁血荣光
公等真铁血男儿，可惜同种战争，裹革遽悲马新息	我曹亦国民分子，愿留英雄纪念，买丝遍绣赵平原
推南交第一儒林，惟公抱道传经，共仰高风尊学海	留东塾千秋著述，从此谈诗问字，不堪别业过钟山
大儒不再，学者安宗，从今山斗千秋，莫共籍翱陪侍座	异书满家，海内所诵，独惜权舆八志，未追扬马睹成篇
抗心古淡，处世元同，平生自署无闻子	谈艺十年，论交两世，后死应题有道碑
绮岁记联吟，华岳浔阳同劲敌	骚坛难振响，词笺赋笔总伤神
记曾廿载周旋，论治观人，余元方康成之感	自有千秋盛业，文格书品，在圣征元颖之间
有经世才，但将名士称君，测君犹浅	抱知己痛，曾以循吏目我，问我何堪
盛名动君相，谈笑纶巾，溯从冀北归田，高卧早成传世业	清福占园林，叨陪尊酒，犹忆道南推宅，相招怕读隔年书
斯人甚贤，未报君父恩，如何瞑目	视吾犹弟，更倾江海泪，未抵伤心
负一时直臣名，非徒文苑儒林，增光国史	为两粤诸子痛，岂第感恩知己，独恋师门
触邪一疏，偃蹇江湖，平生忠爱难忘，缅谠论危言，长怀坡老	话别三年，重陪文酒，此日典型遽杳，忆光风霁月，谁嗣濂溪
鲁仲连旷世再逢，举国若狂，楚歌楚舞难为我	郑子产而今谁嗣，同声一哭，秋雨秋风愁煞人
抛有价头颅，可怜鼷鼠千钧弩	论无量功德，肯数如来一卷经
频年寄尹农奚市生涯，把酒纵谈，谁援笔记畸人本事	今日是濠隶斐奴世界，乘风归去，应叩阍问上帝何心
刚方百派横流，郑室杨亭，伤心合议先生谥	我亦再传弟子，秦篝齐缕，作赋同招楚客魂
世亡大师，溇波澧流，为之呜咽	我上私谥，拜手稽首，厥曰贞文
簪笔侍三天，谪仙人秉节南来，似经万里夜郎，听莺小住	锋车驰六月，选佛地乘云西去，空望千年华表，化鹤归来
记百花生日饯别禅关，只今敬礼文存，空回首飞鸿雪里	拟六日息时重归琐院，忽报令威羽化，更伤心来鹤楼头
交君兄弟垂四十年，穷山老著书，我只与思园退翁，所欠一死	出宰邠丰逾三千里，禄米归遗母，天胡令颍谷纯孝，无从再生
正献家传，彦方乡望，安定人师，哀死荣生，闻长者风，咸兴而起	潢池兵弄，瀛海虏骄，河阳王狩，感时叹逝，为天下恸，兼哭其私
君真酒狂，曾骂田蚡座上客	我自腹痛，忍停魏武墓前车
髹者千枚，与端木诸贤同传称才，蚕室具留特笔	封之四尺，望欧阳再世表阡述德，泷罔更续雄文
秦中自古号帝王州，泪眼看河山，伏戎在莽，饿莩在途，仗儒吏二三策经营，奠兹百族	国史付他年循良传，归魂隔汾渭，羁宦不生，乡贤不死，争天门十六峰光气，自有千秋
人生百年，同归于尽	君死万苦，则大可哀
宾客满门，雅不惭孔文举一流，岂期浊酒数尊，遽付与魏武征车，江郎恨管	园林再过，倏己哭马少监三世，太息浮云万事，莽愁煞内翰春梦，永叔秋声
魂兮归来，吾曹忍继宋玉而作赋	古孰无死，夫子乃从彭咸之所居
问茫茫天道何存，怪雨盲风，此才竟沉汨水	叹滚滚江流不返，洧盘穷石，今日忍读离骚
读书忆屈子祠，蛩駏相依，往迹难忘醉酒地	听雨诵长公句，鶺鸰永痛，此生无复对床期
负名将才乃为盗贼所戕，怅望千秋，岑有君然，来有君叔	抱夫人恸而动门墙之感，飞腾一瞥，昔哭曾点，今哭曾参
人死留名，既为大丈夫，何必死于床榻	我忧未已，请告季孙氏，可知忧在萧墙
事同浑瑊，惨同来歙	私哭季路，公哭田横
哭公正是埋书日	招我难忘易箦时
太上贵德，其次立言，不朽有遗书，石室名山留著作	先之朋友，申以姻娅，大招续哀诔，茑萝松柏许攀跻
荆沙解军归来，过门未拜庞公榻	溇澧罢相同哭，酹酒为歌屈子骚
欧史续一行传	孔笔题十字碑
今日何时，盐米艰难，炮火抢攘，寇盗纵横，幕燕釜鱼，君忽无言成解脱	过门大嚼，渔浦负笈，汴粱驱车，岳阳佐幕，酒龙诗虎，我偏茹恨未追随
既死莫伤心，好料理身后事宜，休弄得七颠八倒	再来还是我，且撇下生前眷属，重去寻三党六亲
百年一刹那，把等闲富贵功名，付之云散	再来成隔世，是这样夫妻儿女，切莫雷同
如何寸草，不报春晖，况破镜光中，孤鸾未老，残书堆里，么凤犹雏，哀哉奚以为情，苦月凄风，九地有知应抱恨	曾记长沙，同听夜雨，溯海棠开后，纨扇题诗，桂子香初，铜炉瀹茗，已矣而今若梦，高山流水，七弦无恙向谁弹
秦淮水榭，西子楼台，记当年听雨判花，偕隐已成无准梦	碧浪裁笺，红牙顾曲，怅此日夕阳芳草，归魂休住有情天
电光石火小功名，十载临民，颇异风尘俗吏	鳌背鲲身大游览，半屏杀贼，居然戎马书生
报国即承家，孤忠三世	见危宜授命，一语千秋
赤手障南天，持节遽乘江渚鹤	丹心依北阙，骑箕犹扈鼎湖龙
公是武侯一流，尽瘁鞠躬，死而后已	我事文忠十载，感恩知己，生不能忘
身依十载春风，不堪回首	目断万重沧海，何处招魂
雷霆雨露总天恩，可怜秉节孤臣，早拚一死	成败功名皆幻境，即此盖棺定论，已足千秋
潦倒三十年，生尔何为，合与沙虫同朽质	凄清五千首，斯人不死，长留天地作秋声
江淹赋别，杜牧工愁，读北海论盛孝章书，早识斯人无永岁	春雨填词，秋灯校史，仿玉溪题李长吉集，尚堪没世有传书
是名士风流，作画裁诗，自昔宦情原久淡	以宰官说法，浣衣脱粟，算来福命尚留余
近东坡故居，明月相邀愿长醉	继南田绝艺，白云回望怅仙游
我归黄叶村中，幸两地神交，犹有新诗续冰井	君住红梨渡口，怆一朝仙去，难忘旧约访蒙庐
艺林尊宿，薇省清班，并世谁定遗文，藏之名山，以诏来者	青简酬诗，黄垆觅醉，伤逝我为哀诛，殁而祭社，其在斯人
蓬瀛着望，沅澧持衡，只缘贾谊忧时，顿使盛年悲鵩鸟	禅院繙经，山塘载酒，才共江淹赋别，不堪遗集读灵鹣
诗酒娱情，朅来五岭烟霞，饱供游览	松乔仙去，太息三吴文献，今又凋零
易名兼胡左两公，十六字天语殊褒，异数更兼棠棣并	伤逝与彭杨一岁，二三子辈流向尽，英才尤惜竹林贤
执别一旬，何意遂成千载隔	抗棱四裔，此才方识九州难
珪组嗣前勋，壮节纵横七万里	楹书传后叶，奇文恢拓九千言
扬厉声名二十年，恢先世无外规模，绝学号能传墨子	谈笑折冲七万里，为中朝别开风气，乘槎何处觅张骞
为张博望易，为富郑公难，力折强邻，拓地远逾分水岭	通方言以文，治舟师以武，时当多事，问天胡夺济川才
盐梅著绩，绣斧巡方，忆昔年风度叨陪，握手燕台一尊酒	老子婆娑，连枝竞爽，有哲嗣星奔往返，伤心彭蠡万重云
为宰相莫行其道，何如为谏官倘行其言，我欲转语质永叔	先天下之忧而忧，不得后天下之乐而乐，君真薄命愧希文
初政正求言，失此方闻真可恨	沉疴犹枉札，规吾褊性最相宜
短交仅数年，有过必规，君真可感	长材终一郡，蔽贤之罪，我又何辞
相期为一代直臣，赍志以终，太息刘蒉下第	不朽立千秋盛业，愤时有作，尚传长统昌言
天下有大事公可属	自古莫不然我何嗟
便作死生分，袖里短书怀老笔	与君离别意，春来绿树满天涯
听经忆十五年前，日月悠悠，大难往事长为恨	闻讣在八千里外，门墙落落，别有伤心未忍言
亲爱弥笃，训责弥严，今也已矣	病不得侍，殁不得诀，天乎奈何
是为儒林丈人，看桃李花，皆松柏荫	试问吾乡学务，登泰岱者，以筚路先
种瓜得瓜，种豆得豆，此萃萃济济美而才，皆先生化身，先生庸有遗恨	得寸则寸，得尺则尺，宁悃悃敖款朴以忠，作吾党师范，吾党尚其念之
死非浪死，乃为国为民，听落日鼓声，一家感泣，万家感泣	魂是忠魂，应不生不灭，歌临风楚些，南方归来，北方归来
拚一死以赴沙场，难忘同仇同行，朔方健儿好身手	替众生而入地狱，是真救苦救难，南无菩萨热心肠
手提髑髅，殁吾宁也	身捍灾患，来者视之
自吾党有斯人，能使王侯齐俯首	从此日无知己，默参生死独伤神
与君同为国伤心，何堪憔悴江潭，楚些翻成悲宋玉	此业不蒙天所福，枉自张皇幽渺，玄经那更问侯芭
同盟如未寒，不枉洒先民碧血	大事何堪问，竟都成明日黄花
莫或使之，若或使之，谁铸成六州大错	不可说也，如可说也，自坏此万里长城
死耳死耳无言，不恋袁家勋二位	魂兮魂兮何处，长怀洮水恨千秋
满蹶袁颠，往事难追，招讨不成功，只一道檄文犹在	人亡国瘁，中心是悼，飘摇今若此，知将来大局若何
立功在楚北，殉节在粤西，推翻专制，拥护共和，英雄成败均千古	奇迹于涔阳，首丘于岳麓，昔年欢迎，今日追悼，故里风云又一时
天竟丧后死斯文，门对鸡山，适惊破酉鸡一梦	吾能定先生之穴，地营鹤觜，尚归来丁鹤千年
封鲊励廉，丝毫不用南中物	泣鱼茹痛，墨绖还兴北伐师
有子尽抑塞磊落奇才，谁能拔者	惟公真富寿康宁备福，持以诔之
天生才胡不惜才，恸鵩鸟倏降座隅，直欲与贾太傅同声一哭	志救世未能救命，叹庸医误投药剂，竟教偕吕谏议饮恨千秋
乃翁是天上酒星，剧饮佐雄谈，藉糟翻笑刘伶醉	哲嗣真人间孝子，承欢能锡类，怀橘今悲陆绩归
有善相劝，有过相规，如君不愧师兼友	知死者哀，知生者吊，使我难禁哭当歌
天生此一具铁骨铜筋，四十年以来，痛英雄竟无用武地	世尚有几多玉堂金马，二三子同尽，倏沧海又届变田时
得名将为兄，鱼钓优游，世争羡严陵高蹈	来官衙作客，人琴寂寞，谁与招澧浦归魂
暍病只须臾，却忘人世死之痛苦	刚肠多愤嫉，固识我公生不佯狂
游侠早耳君名，差算死贤郭翁伯	布衣遄逢世乱，却闻盗避郑康成
我为热中肠，惊呼尚在登堂日	天不遗一老，勖学难忘作客时
落落情缘，那堪一见一回老	空空妙相，留证三藐三菩提
是尝从吾游焉，一鹤孤舟，千叠愁心在江上	今并斯人已矣，只鸡斗酒，数行清泪洒城南
看君赤手兴两处三门，此事由心精力果	愧我白头亦六旬一岁，至今犹带水拖泥
造膝不容吾谋，一子满盘，成指挥错乱	杀躯匪出敌手，千秋万岁，怨魂魄归来
恶有大将而弃军，是犯兵家所忌	确知中华已不国，故教萁豆相煎
牛山涕我表同情，今倍增怆情，暮日远途，行自念也	王子豳死于贼手，君瞑在友手，同声异哭，幸殊过之
政客伟人，君都不能跻攀，死于道路何伤，论盖棺较算清清白白	寡妻稚女，友亦难更付托，归又干戈如沸，衡结局诚为踽踽凉凉
貌不人惊，爵不人尊，诗笔曹刘，终身太潦倒	生于我馆，死于我殡，贫交管鲍，结局足悲哀
死于盗贼之手君不智	长此沦胥以铺我无言
代议亦磨蝎坐宫，骇渡幻云，倏而解散，又倏而召集	招魂正战龙血野，搜粟转饷，有此贤劳，故有此哀荣
烈烈徇名，何水深火热可言，一夕愁心随劫尽	英英创业，以利用厚生自见，百年佳气叹才难
今其从屈大夫地下而游，痛诸君堕落尘寰，真个衔冤沉水底	实非有伍相国生前之愤，愿大家超升乐国，不教含怒立涛头
有冤的报冤，有仇的报仇，痛兹奇祸飞灾，想无数阴魂，定向空冥叫阊闾	天助自助者，佛度自度者，参透前因后果，这一场噩梦，请从泡影证真如
左持蟹螫，右持酒杯，看世界糊涂，不如沉醉	我为鱼肉，人为刀俎，兼自家残杀，何以生存
公死大奇，将毋义愤填膺，视三尺清溪，为鲁连东海	魂归何处，忍令溯洄在水，持一尊浊酒，吊屈子南湘
天与父奚仇，于数十寒暑间，构家内外种种难处之局，以苦其孝，悴其慈，扼其勇，若仁酷矣，何竟以奇病庸医杀吾父	事由儿不肖，有万千困衡处，恨我兄弟碌碌无能为役，乃耕未兴，读未达，养未志，或体丑哉，而今乃麻衣竹杖学孤儿
昔我北归，我哭母殡，今我西归，我承兄衾，频岁奔波，遥见故乡心辄悸	夺吾伯氏，吾绝师资，夺吾仲氏，吾失友助，诸孤荏弱，独支全局力难任
无可奈何，大家怎无可奈何，轗轲抑郁死而终古，人谓穹昊不仁，抑家庭气运，独于汝一生遘闵终凶，呜乎，命也	如此便了，身后岂如此便了，伶仃弱小俟诸方来，凡在兄弟有责，虽铁石肝肠，亦将洒万古伤心痛泪，噫嘻，天乎
生平无大罪孽，乃竟不禄，此我故也	幼年具善知识，或当有后，惟浊祐之
汉上别汝百八有奇，奈官守何，欲再见其奚自	日者谓我五六当死，仅期年耳，胡不俟而先归
质和性淑，将起吾族，夺之胡速	德薄咎丛，乃灾汝躬，悔也安穷
续编鸿宝成二集，此二集足千秋，数文学明星，耆旧推两湖第一	重宴鹿鸣已七年，再七年便百岁，算死生同日，去来皆六月初三
老科目一官无，老幕府一金无，长此劳劳，空有文章安所用	为名士以客死，为孝子以毁死，对兹瞆瞆，欲回造化也徒然
海水纳鼻孔中，生天已了寻师愿	诗卷作骨董具，结习难磨照世痕
史馆建嘉谟，惜创议未行，三品下庶僚，至今无列传	讲堂刊定本，杂校雠方半，九经中大义，从此付何人
下巨鹿十余壁，楚兵常冠诸侯，算五年开府钱塘，风鹤不惊，史称周亚夫将军，如是如是	图云台廿八人，安阳独尊儒术，把一卷征南左癖，江山坐啸，天靳郭令公寿考，已而已而
赓试灯风雨之诗，回首六桥春去	继射弩英灵而后，伤心八月潮来
具天下忧乐在秀才时，识者知有远志	富胸中甲兵号万人敌，惜乎未竟事功
维桑与梓，念兹戎功，宜其遐福	彼苍者天，降此大厉，歼我良人
英雄本来佛性，公余匹马登高，携两三宾从，命安排苦笋清茶，纵谈洞里烟霞，山中猿鹤	世事不到禅关，闻说天龙度劫，降十万天魔，愿忏悔善因恶果，莫问生前武肃，死后岳王
始终以顾全浙局为心，名将几人，能如循吏	国家有寄托长城之责，中原多故，遽陨元戎
力争上游，言犹在耳	顾瞻中夏，忧来袭心
万方多难，此身阴系安危，临命语无私，沧海横流余隐恨	廿载论交，相见早谈改革，立言功不朽，船山学派有真传
与王而农、朱元晦今古争辉，千载一堂论学术	值陶斯泰、克鲁巴后先殂谢，两年三度吊耆英
船山称师，后湘绮一帜高张，横流今哭国老	洪宪窃帝，正长沙群龙无首，定乱长怀武功
后少陵九百年生，官仍水部，诗敌草堂，古往今来，并有千秋应不朽	与太白同一日死，君喜凌风，我愁对月，人间天上，可怜再见渺无期
天不爱才，一霎功名都泡幻	国方多盗，千重杀劫此开端
公谊不妨私，平生政见分驰，肝胆至今推挚友	一身能敌万，可惜霸才无命，死生从古困英雄
虎穴留不死之身，郁郁了余年，竟虚海内无穷望	猿臂本难封之相，庸庸多厚福，且让人间第二流
道不同初未相谋，逢此百忧，岂料造车终合辙	天下溺援之以手，殁而犹视，应怜并世几愚公
中年遽折雄姿，呕血不挠翁叔节	大勇无如悔过，本心犹见秣陵书
见君于湖堂讲学时，百折雄心，竞能开国	正命在帝制取消后，九原瞑目，足了平生
人忌湖南，奇才受其过，人爱湖南，奇才居其功，自去年上界将星同倾，衡岳湖南犹是也，彼奇才则复何如，呜呼！奇才无福，湖南更无福	天厌民国，豪杰不当生，天助民国，豪杰何当死，况今日西邻战线渐逼，亚洲民国已骚然，而豪杰之亡若此，噫嘻，豪杰可悲，民国尤可悲
非若辈可嗤，英名万古江流在	慰我民以笑，侯船两旗风泊之
其自任天下之重若此	于以禁他人为帝有余
傅休期上马杀贼，下马作露布，奈何勿能并寿，而仅有其才，是可哀已	曹孟德治世能臣，乱世则奸雄，不幸既与偕生，复相厄以死，岂非天乎
以君年正富强，方期奋迹云霄，作吾国补天妙手	痛我身肩艰巨，遽折高飞羽翼，恨招魂抢地无灵
御风而行，人太聪明天太妒	破壁以去，生何眷恋死何悲
人方鼠窃狗偷，不如归去完真我	家在吴头楚尾，等是飘零更哭君
横海东西，无处不闻齐仲父	大江南北，有人曾梦汉桓侯
替苍生请命而来，为同胞造福而死	谢曾左彭胡之过，竟唐谭陈禹之功
拚命争长江上游，论功最多，其死亦烈	招魂有异乡旧馆，准礼宜祀，取怀不忘
赢得湖湘子弟来，扶危济困	造成时势英雄去，虽死犹生
死生到此欲呼天，何咎何恩，直为诸君一痛哭	魂魄有知应恋国，孰南孰北，愿今同族两无残
大丈夫当马革裹尸，为国为民，死如不死	好湖山与鬼雄埋骨，来歆来格，神乎其神
前身都是荆轲高渐离，养士空怀燕太子	来世当为卫青霍去病，降魔先缚浑邪王
识公于英雄未遇之年，勋业晚成，德政详亭记一篇，俾使君遗爱长留，文字聊酬知己感	代我以嗣息久艰为虑，风尘物色，聘钱拚明珠十斛，幸昨岁啼声初试，泉台足慰故人心
仕宦文武，子孝孙贤，何怼于为农夫没世	干戈乱离，南强北胜，最难得称洪范考终
天遣斯人来，天夺斯人去，天道茫茫不可问	我病先生忧，我苏先生殁，我心耿耿有谁知
清慎勤万口同碑，即今宦橐萧然，犹有中台传谏草	诗书画一朝绝笔，令我征帆到此，不堪东阁吊官梅
君有古人风，能重季布一诺	我为商界哭，迟识荆州十年
丞相大门能作弟	中兴元老更无人
国事如斯，家事如斯，如斯斯己	生亦不了，死亦不了，不了了之
水部一官，才长命短	钱塘八月，人去潮来
使赣宁一役不误于壁上诸军，挞伐用张，何至滇黔劳再驾	与宋蔡二公并称为湘中三杰，先后即世，窃悲华夏失长城
卫社稷能执干戈，死何所恨	闻鼓鼙而思将帅，魂兮归来
西法共和，北美共和，中华三造共和，赖诸将同心拥护	满清帝制，洪宪帝制，定武复辟帝制，恃众士戮力推翻
七十又二年，糊糊涂涂，官界耶，商界耶，流水无情，由他去罢	九月初一日，清清楚楚，醉醒了，梦离了，拈花微笑，待我重来
涅槃乃我佛化身，续续相生，何妨做一佛出世，二佛出世，三佛出世	游戏是老夫本色，生生相续，但愿为百夫之雄，千夫之雄，万夫之雄
白眼十年，看到了这番民国规模，从兹目瞑	青巾一顶，收拾起千古状元袍笏，说甚头衔
松江当文献绝续之交，县乘待纂修，捷疾久推孟东野	贱子方飘零湖海而返，故人到胸臆，风流惟有郭林宗
真御史丰稜，名太史文章，方志告成，获麟绝笔	先一日示疾，后十日怛化，神山在望，跨鹤同骖
仕孰教忠，有子同深无父痛	禄还逮养，乃翁及见入官时
葆强固之精神，抚边省数年而病，厉忠清之节操，作达官半世而穷，天道杳难知，木坏山颓，苍茫何极	忆追随于京邸，如一家父子之亲，洎隔睽于关河，有千里音书之寄，师恩无以报，人亡琴在，梦想为劳
具飙驰电激之能，皇路腾骧，岂料高才不寿	正铁走金飞之候，中原竞逐，可叹同志无多
从象勺童年与游，至今鬓发各苍老	先龙钟病叟而逝，此后文尊亡素交
少壮时常与谈心，忽忽五十余年，乃弃故人而去	归来后方期晤面，匆匆两三阅月，遽悲老友云亡
执业吾门经几年，堪叹术衍中西，好学颜回偏短命	招魂京国数千里，忍看泪抛儿女，伤心卜夏只呼天
邕桂招魂，输君一死千秋，彭亡长洒英雄泪	赣宁起义，愧我二年八月，珮浦曾参进取谋
百里正强年，不信君归竟先我	两行垂老泪，非夫人恸而为谁
是国家可惜人，叹三馆名流，君不长年我偏寿	为亲友辄作恶，下两行老泪，别犹足恨没何堪
吮血写孤忠，莫大文章，哀感行路	攀髯毕臣志，苟利社稷，死重泰山
此古之社稷臣，七尺能捐，执简终安天下计	许我为忘年友，一缄尚湿，盖棺犹望眼中人
痛惠陵咫尺颜违，一死恋蓟门风雨	效文恪后先尸谏，孤忠壮秦甸山河
天下尚可为，屈三尺墨绶之中，宰相当受其过	世人皆欲杀，化一道白虹而去，使君于此不凡
人生七十稀，难留单豹婴儿色	修竹三千满，空忆犹龙老子容
若有一个臣，四海方欣司马相	是为三不朽，两川又痛卧龙亡
不分伯仁由我死	再交公瑾待他生
肝胆壮平生，西起皋兰，南游桂粤	时局终浑沌，轰天一醉，埋地百忧
视富贵如浮云，故人慷慨多奇节	以酒泉为息壤，此老前生是谪星
没奈何群盗如毛，出门多虎狼，最伤心先生不死于虎，而死于鼠	算甚么仇家并命，满腔埋铁血，要报德吾侪当酎以铁，莫酎以金
转眼便复河山，知烈士黄泉，了无遗恨	此心可质天日，借奸奴白刃，剖示同胞
有佳偶先地下驱狐狸，死亦奚恨	无大力为当世搏豺虎，生何以堪
恻恻无言，回首六年前，错读龙门游侠传	申申谁詈，洞渊千丈阔，怕听雁泽女媭碪
子颜隐若敌国莫须有	道济坏汝长城将毋同
名著九边，能洽斯民欢心，能得军卒死心，能戢强邻野心，爱士更多情，生不用封万户侯，荆州愿识	冤沉千古，谓敌杀未临战，谓贼杀未逮雠，谓国杀未明罪，为公进一解，未敢竟兴三字狱，天理犹存
以时势论英雄，即今还我河山，鼓声不死	为国民谋幸福，做个后来榜样，剑气犹生
杀公不敢居其名，虏廷未脱盗贼行径	当时若勿及于难，将军必为世界英雄
海水群飞，痛氐斧涂膏，铁戟沉沙心未折	将星竞陨，报吕锜中项，弓衣伏壁道宁论
负谤不求人谅，论功不与众争，公生在今世不祥，况燕雀处堂无恙，况豺狼当道无恙	居愉每若重忧，久贵每以下士，我欲问昔贤已事，救寡廉鲜耻奈何，救土崩瓦解奈何
君本是爱国爱群、侠骨雄心第一流，嗟胡厌世，不堪忆巴山夜雨，岳麓秋风，与子同仇言尚在	我近为读礼读律、暮楚朝秦数千里，悔未聚谈，最无奈陇坂云孤，洞庭月惨，问天无语泪偏流
环龙君是当世神龙，快哉列子御风，绕场三匝	盘马路看行空天马，伤矣杞妻不哭，市骨千金
壮志效鹏抟，万里扶摇今铩羽	共灵随鹤化，九天苍莽与招魂
前身黄仲则，当世沈休丈，问先生魂魄何之，空留萍水因缘，三暮三朝，狂歌海上	大地本剧场，吾人皆傀儡，愧同辈头颅尚在，从此落花时节，一年一度，凭吊江南
平时不肯帝秦，世有天骄宁蹈海	走卒皆知君实，生存瓯脱竟成名
业定难移，伉俪竟同归，伤哉欲废黔娄谥	空无所住，海山亦是幻，谁道真成白傅龛
像设君室静安闲些	闾殚为河烧萧条兮
无涕泪避国破山河，渡江多买豚肩，四海论诗书甲子	有酒杯浇胸中块垒，浊世不如蝉蜕，九原倾盖想先公
品望迈冶亭铁君，年来兰田屏居，夜半苍茫射猛虎	题诗遍戒坛盘谷，他日平山重过，壁间飞动见龙蛇
感遇碎身，公死在庚子前可矣	要终原始，党狱请后世平论之
功在国家，晚近是非谁管得	秋深江浦，徘徊门馆我何言
扪虱话酸辛，煮酒英雄，卿与桓温生并世	屠龙娴绝技，趋庭宾客，我知卫国自当年
惜此伤心人，寒竹荒梅寻故宅	频闻救世论，断金攻玉怆生平
生年死日皆离乱	箴世哀时有至言
大隐市朝居，日共清谈，自谓谶言几相见	故人生死别，春深病榻，岂知后约已无凭
予病未能，徒怅望京洛烟尘，奉絮酒只鸡，下风遥拜	公灵不昧，应记取楼台灯火，对盘飧市脯，竟夕清谈
小园乐同居，剩有伤心在烟柳	大梦促先觉，不留老眼看沧桑
旧梦绕觚棱，桑解再回京洛辙	欢言洽尊酒，萍踪一散皖江楼
尝与公读汪氏述学，龚氏遗文，寒夜更深，潇潇椿树胡同雨	时则有若江君师鄦，沈君炊累，旧人星散。落落松筠太古风
魂兮归来，北方不可止些	逝者如是，老子其犹龙耶
冠盖满京华，斯人独憔悴	风雨思君子，群盗尚纵横
酒未阑，人先散	君至此，天宁论
三挝佯狂，避君鼓吏	群饮轰醉，了此文豪
人称次公醒狂，何必酒也	史讳太白醉死，曰捉月云
青山荷锸，死便埋之，含饭遽舆尸，君视刘伶定遗恨	黄祖杀人，咎自取也，据床仍设祭，我知严武故怜才
频年夭折何多，皆我弟昆姻娅乡邻，怀才未施之士	同辈贤豪可数，似君学问文章干略，无美不备者谁
尊酒昔从游，檀板清歌，此曲只应在天上	湖楼才小别，幔亭余韵，可哀空与唱人间
禅让自古有，战争何时无，奚必硁硁，强与痴人争皂白	青岛难久屠，黄浦非净土，长此郁郁，真将被发诉穹苍
阅世几沧桑，溯难难百战平吴，青史垂名，列传应随先太傅	环滁好山水，知魂魄千年思沛，丹旆归葬，遗黎争吊故将军
悔知医未奉明道言，殉母以身而报父以名，遗文快论千秋，有忠臣宜有孝子	闻自我倍增皋鱼戚，鲜民之生不如死之久，读礼悲惊五起，哭于公亦哭于私
父所得之子，孝也，呜呼，有子若斯，庶亦无罪于父矣	死不可复生，命欤！噫嘻，是生我者，宁忍坐视其死耶
怎能够踏破天门，直到三千界，请南斗星、北斗星，益寿延年将簿改	恨不得踢翻地狱，闯入十八重，问东岳庙、西岳庙，舍生拚死要儿回
其信耶？其梦耶？祭十二郎文，同兹浩叹	有私乎！无私乎！念第五伦事，愧于生平
因御灾捍患致疾而亡，成此一生宁不幸	以弱息孤雏遗优于老，定知九死有余哀
是我佳妇佳儿，石火光中弹指过	愿汝他生他世，莲花界里并头开
冥冥孰或使之，急难常怀鹡鸰句	哥哥行不得也，招魂怕听鹧鸪啼
门人未请颜渊槨	有女希传伏胜经
定论盖棺，总系才名辜马谡	灭亲执法，自挥老泪哭羊昙
横海功多，名齐杨仆	大星宵陨，痛失岑彭
霜戟秋严，条侯壁垒	海涛夜咽，王濬楼船
国重生命轻，一弹炸碎共和，海上风云皆变色	心长寿数短，九有重开帝运，人间富贵早封侯
南来成不世勋名，溯推毂殷勤，一痛伯仁由此死	东望失中流砥柱，听回潮呜咽，千秋君叔尚如生
江淮保障，宿望惟公，诸父老共欢迎，居然箪食壶浆，睹合境熙熙攘攘	草泽英雄，成名几辈，大丈夫轻生死，难得碎身粉骨，演这场烈烈轰轰
杀身以成仁，懔然正气犹存，要使乱臣赋子惧	举家皆殉难，痛矣乞师不至，长闻天地鬼神惊
综生平著述累数万言，能使绝笔重光，当代作家，公真健者	举终身精力以殉一事，卒得大名而去，前辈苦行，吾党识之
博古四十年，名满寰区，为旧学诸贤后劲	弃尘六阅月，邦犹杌陧，问先生何地埋忧
生为循吏，殁必有可传，亟宜纪载	少与齐名，老不复相见，是用悲伤
晚年余韵类亭林，独惜兴已阑珊，青主箴言不再见	此老胸中师白石，都道花无啼损，小红遣去有深心
风凰非竹实不食，梧桐不栖，大好姻缘，偏输与月下花前，蠢蜂痴蝶	烛龙以展视为昼，合睫为夜，无多光景，最难是人间天上，别鹄离鸾
男非介之推，女岂宋伯姬，欲叩苍穹，可奈譆譆出出	生在货殖传，死入还冤志，惨闻闾里，斯为烈烈轰轰
忠臣孝子烈妇，代有畸人，所难者出于一门，殉于一时，求之古亦不多见	表墓旌闾建坊，传为盛事，若是乎生而无愧，死而无恨，其自今良可以风
不为物屈，不为死挠，是忠臣，是孝子，是烈妇	得之造次，得之颠沛，可一息，可毕世，可百年
人皆惜冉伯牛婴奇疾而死	我今继屈正则续问天之篇
始聚千金，继散千金，不逢勾践其人，遂使浮舟老范蠡	生歌一路，死哭一路，谁谓邓攸无子，会看留庙祀桐乡
百家之中，与墨于近	九泉不作，如苍生何
五年苦行托逃禅，醉梦世间，不如速朽	一死甘心知殉道，横流沧海，乃有斯人
知君阳羡无田，久病惟应烦季子	与我匡庐有约，毕生犹愿见遗民
故国岂能忘，无奈归来先鹤化	弋人何所慕，不教寥廓任鸿翔
书生遑说恩仇，不意文章能致命	异国尽多风景，可知魂魄有余欢
破坏可为，建设可为，沉毅有方，非华盛顿难赓同调	排满不死，去袁不死，共和复活，胡檀道济遽夺长城
浊世生公天大错	人间留我老何为
求仁而得何怨	贼民之主不忠
自辛亥、癸丑、丙辰，皆为健将而起革命，失败不馁，成功不居，猛烈进行，此人本国贼所忌	举权利、生命、名誉，并作牺牲以殉共和，独立不移，至死不变，坚苦奋斗，其事较钝初为难
为国捐躯，吾公志愿	缉凶善后，侪辈仔肩
可怜麟凤供炰脯	如此江山待祓除
教子以义	杀身成仁
化鹤竟安归，陈迹忍浇京口酒	啼乌犹未返，大松凄咽广陵涛
能行万里路，又通百国书，无怪诸公，必使班超戍西域	凄凉玉门关，呜咽陇头水，早知今日，不如何逊在扬州
两庠为后进，六诏羼属僚，临安平贼又厕前驱，大风嘘送羽毛，提携跻我青云上	八桂荐特科，三湘督团练，资政开山俨称代议，改玉睽违颜色，丧乱哭公沧海流
亦云瘁哉，以军事秘书始，以电政监督终，国褒勤劳，看嘉禾二等与文虎四等	其领道也，在河洛豫盗惊，在江汉湘战起，力弭变乱，借寇恂一年最淮阳三年
为国家保卫治安，功首罪魁，评议质诸后世	惟天地监临上下，私情公义，此心不负故人
英雄故自粗疏，犹当宥之十世	权利能无受咎，如可赎兮百身
乃翁为当代奇才，记往时闾里过从，已看头角峥嵘，笑语相呼小诸葛	群从皆后来健者，喜频岁联翩竞爽，讵料功名泡幻，凄凉同付大槐安
是马伏波一流人，论定盖棺，薏苡明珠空有谤	望玉门关万里外，酒残闻笛，春风杨柳共招魂
天下惟使君不忝英雄，方喜戎马论交，竟成昆弟	此间无灵药可起沉疴，独将茱萸和酒，来吊先生
世无英雄，使竖子成名，空令步兵悲广武	地当徐泗，叹斯人长往，独留开府老江关
曾上吴山，看万顷胥涛，与我相将吊江水	重来沪渎，剩一抔徐墓，思君况是念家山
何地再逢君，来时杏花春雨，系棹江南，空凭吊楚水吴山，天涯涕泪行吟处	中原正多事，昔日榆塞秋风，从军关外，最难忘乌头马角，燕市悲歌下第时
生小太聪明，转入糊涂因世变	所遭皆富贵，自甘憔悴受人欺
为天下不顾家，那堪魂归月夜	是男儿当报国，惜未死卧沙场
男儿要焉能老死牖下	我辈今无望封侯人间
执戈而歌，乐哉从军曲	擐甲以死，凄绝招魂辞
转战于豫直蜀湘之间，血肉横飞，报国颇哀此健者	论人自彭韩郭李以下，风云犹昨，捐驱却愧我书生
君去我来，问刘伶胡为醉以死	世违时戾，知次公原是醒而狂
近来磨蝎坐宫，既失大椿，又悲梁木	欲向梅花致诔，空余抔土，凭吊孤山
生为朋党所仇，属木终留公道在	后有乡邻之斗，缨冠始觉替人难
其勤似侃，其俭似婴，本实践挽颓波，生教一行	有子如琨，有孙如宠，贻家规说明德，死炳千秋
积忿已深，人斗千歧子多难	近交颇密，我逃九死君云亡
君善为惊世之文，巧匠旁观亦缩手	天不庸奇人以福，楚词乍读便招魂
刚为圣门所难，吾何幸见古人于今日	狂到举国皆是，天胡忍戕叔世之老成
盗杀武元衡，总为有才天不宥	谁欤严仲子，即非修怨国难堪
共国事十年，攻错若石，同心若金，窃比范仲淹、韩琦，勉为诤友	去乡关万里，泰山其颓，梁木其坏，竟继麦坚尼、林肯，歼我良人
有人皆亡，无国可瘁，此境殆非遥乎，悯众生灭度众生，天意深沉，宜先拔精华以去	因死得逸，谓鬼曰归，达观姑云尔耳，入地狱庄严地狱，精灵仿佛，其忍与浊世相忘
与天柱折地维绝同悲，非为个人掬此酸辛泪	愿关塞黑枫林青入梦，不忘旧友招得归来魂
一隅首倡革命之义，崇朝手定开国之谟，此才吾见亦罕	为邦不能竟用其言，浮海无以自保其命，斯人天道宁论
公即安然归国，再计救亡，亦其如君子道消，小人道长何，公兮莫若死	我欲从此奋身，共竟厥志，惟问能贤者识大，不贤识小否，我也敢徒哀
寇盗干戈满九州，兵死乱如麻，牖下盖棺差有福	优龙劣凤称诸子，亲年不逮禄，风前看木每生悲
谗先公亡公，试读寺人之诗，投畀有北，投畀有昊，继以豺虎	阨不天闻天，乃与康成以梦，今岁在辰，明岁在巳，嗟哉龙蛇
为吾乡好翰林，独能争气	是费家穷女婿，不会做官
政随官好，谤与名俱，岭海坠鸢终所历	境以世迁，人同春去，衡阳归雁有余哀
东山不出，无愧苍生，唯公结中兴名臣之局	幕府多才，同登荐牍，独我累老成知人之明
殁五年归骨而南，故国河山何处问	受两字易名之诏，先朝正朔为公存
犹然帝座朝仪，毋劳蹈海	难得状元宰相，如此收场
分庙堂忧，待息卮言窥相业	联文字饮，重寻海屋失人豪
使立朝不为奸憝所排，讵令人火热水深至此	岂神州终有陆沉之祸，故夺我泰山梁木于先
泗水鼎长沦，此后横流谁砥柱	黄池槃不歃，奈何老死弃神州
追思便坐深谈，太息时闻忧国语	每想退闲高致，伤心忍读泛湖诗
凡事不为人先，平生所得犹龙学	此才止于中寿，起死曾无扁鹊方
有声当彻天，有泪当彻泉，长恸难忘后山语	甚知丈人真，甚愧丈人厚，只今空上左丞诗
如此江山，坐看处堂嬉燕雀	无多人物，心惊末劫有虫沙
隔岁闲游过饭家，风留断语	老谋坐废如山世，难照孱魂
犀牛饮亡何，置檄不令公餍事	鲸牙今及我，折冲坐叹国无人
酒杯边浇不醒故人魂，指三寸桐棺，便了却生死交情，弟兄缘分	药堆里苦剩有孤儿泪，守一盂麦饭，直哭到十年落第，万里思亲
读万卷书不如府中趋，若辈亦应候而生，何物迂儒，敢锐身犯难	聚六州铁未能铸此错，事败则继之以死，迄今论定，当略迹原心
五年苦行似孤僧，看醉梦世间，不如速化	九死丁宁惟戒杀，料苍茫浩劫，无可奈何
生讵逢时，倘论海涘衣冠，药石珠黄王太仆	功还盖世，回忆天阍雨露，楼台金碧李将军
死于叛厮，不幸我哀高壮果	眮有群鬼，繁冤谁沷屈灵均
大将横尸，鼓声已死	下人奸上，天道宁论
事重闱以妇代子，教孤儿以母兼师，六十年谨守空闺，不屈不挠，古调独弹贞女操	谓生离无日归环，云死别无方拜墓，三千里频传噩耗，疑真疑假，毕身抱恨望夫山
夫婿瓌才，早死乃真成恨事	婴儿文褓，后来当更得佳人
毓于名父，嫔于劳臣，内外宗所尸祝	身有荣封，后有良嗣，六七叶之门风
化身作自由神，姓氏皆香，剑花飞上天去	呕心作长吉语，龙鸾一啸，诗草还让君传
悲哉秋之为气	惨矣瑾其可怀
坤灵之符，一门两国士	朝市几易，残劫小游仙
得天厚宜迓天庥，贤如敬姜，其言布帛菽粟	非此母不生此子，比于汉季，有如徐陈应刘
轼辙齐名，读传范滂知有母	褒融竞爽，投门张俭本无家
读书负米养亲，工部有诗，孟氏好兄弟	积善成德庇后，泷冈待表，越国太夫人
武昌居天下上游，看郎君新整乾坤，纵横扫荡三千里	陶母是女中人杰，痛仙驭永辞江汉，感激悲歌百万家
夫作大儒宗，裙布荆钗，曾分黄卷青灯苦	子为名节度，经文纬武，都自和丸画荻来
相夫探及第花，教子作中流柱，两代恩荣，宫保堂前娱彩服	陟屺折武昌柳，扶榇涉洞庭波，万家哀感，抚军门下怅慈云
狄梁公奉使望吾亲，白云孤飞，将母有怀嗟陟纪	孙伯符同年小一月，东风不便，吊丧无面愧登堂
其生也荣，藁砧节度使，主器节度使，赫赫称一门节度使	无远弗届，私祭太夫人，巷哭太夫人，巍巍尊八座太夫人
得见夫子为文学侍从之臣，虽死何恨	侧闻人言于父母昆弟无间，其贤可知
天若有情亦老	人难再得为佳
既作女子身	而无寿者相
为名臣女，为名臣妻，江左佐元戎，锦繖夫人参伟业	以中秋生，以中秋逝，天边圆皓魄，霓裳仙子证前身
念此身何以酬君，幸死而有知，奉泉下翁姑，依然称意	论全福自应先我，顾事犹未了，看床前儿女，怎不伤心
卿为薄命，侬为薄情，善果无端变恶果	诔不成辞，哭不成泪，今生如此况他生
一索尚艰，喜见小星配明月	诸因皆幻，惊闻疾雨陨空花
执巾栉侍百里侯，为妾非薄命，事人不终乃其薄命	匿膏肓痛二竖子，招魂已断肠，归骨无日尤所断肠
百年只似梦苍茫，我扶榇归来，夫子扶榇归去，江汉汤汤成不祥地	万事都由天缺陷，人伤心无位，女儿伤心无年，衾裯历历续实命篇
承筐上堂，姑能仁之，抱衾当夕，大妇又能仁之，论死者生平，请与删乐府妾薄命一曲	佛偈易篑，情所伤也，俸钱营斋，贫家尤所伤也，综良人哀感，最怕读唐贤遣悲怀三章
毁卵几完巢，贫家我悼糟糠妇	小星不伴月，昧旦人赓凫雁诗
跃马从军独教之忠，大儿班仲升，小儿汪踦	余芳遗桂特深其悼，早岁孟德曜，晚岁敬姜
蜀道盼儿不归，洞胸由执干戈、卫社稷	富溪哭父之死，断肠是搜荩箧、典春衣
人生七十岁有奇称古来稀，更兼多男多富考终，在天何恨	家产五千元以上为今所贵，惜与文子文孙相识，拜母未曾
帝褒尔妇功，咨曰贵州按察使之祖母诰封一品夫人，生荣死哀，真算是上等全福	谁同此家庆，近惟新疆刘巡抚以大臣终养百龄婆子，出忠入孝，共传为吾湘美谈
痛不能穷，地地天天以觅吾母	是何贵更，生生世世以有此儿
四十年赤手持家，君死料难如往日	六旬人白头永诀，我生谅亦不多时
尚有未完缘，待今世来生，人间天上	可怜无奈境，况花晨月夕，梦醒灯残
仗卿持家，此因恐来世难续	先我正命，其福之过人可知
福慧难兼，抛我忽然无语去	因缘太短，怪卿奚事种情来
百日独逢天刑，见其出不见其入，示寂须臾，君亦太忍	四年三送妾死，无可悲更无可言，悼亡连续，我将安归
一饭尚铭恩，况保抱提携，只少怀胎十月	千金难报德，论人情物理，也应泣血三年
我是少孤儿，问保抱提携，畴则使覆巢有完卵	礼虽不贰斩，任节文隆杀，亦应持私服以终身
岁月滔滔如流，忆弱冠偕文郎讲艺相资，弹指已成散云局	海疆扰扰多故，正秀才先天下而忧之日，椎心不见倚闾人
孟献子用古礼居丧，蔑也加人一等	夏少康自外家成立，念之动我百忧
一死最难，异日何如今日好	千秋不朽，小星竟傍大星沉
相夫子作亲民七品官，众母沦亡，遗爱在汉沔百里	客帝京共倾盖几樽酒，郎君才侠，结交愧荆朱一流
随宦遍汉沔江黄，故老遗民，至今啧传内政	教家媲欧陶颜郝，厨童灶婢，亦共悼失母仪
仆本恨人，怅梦幻十年，每向婿乡泣故剑	今为吊客，正归来百粤，忍听漆史鼓歌盆
才名宜侍从，藉博亲欢，养志澹艰危，远道讹传杜陵哭	天步此迍邅，敢云臣瘁，教忠闻韾欬，归途还恨洞庭秋
又不是新婚、垂老、无家，如何利重离轻，万古苍茫为此别	且休谈过去、未来、现在，但愿魂凝魄固，一朝欢喜博同归
以羁孤弱息，归郡国英髦，且笃生瑜珥称其家，灵无恨矣	居帝里豪华，守儒门朴素，又还以旨甘养其母，我故称之
相夫子以学有大母风，德意所从来远矣	节孺人之丧为王姑寿，孝思与王者同之
季能侍养，宦成而仲适归与侍终，以视鲜民，其幸远矣	吾方无父，讣至而君又悲其无母，谁非人子，呜呼哀哉
陟屺我归迟，同堂莫更登堂拜	倚门人去尽，犹子重为游子悲
凤雏长大配成双，奈厨下新来，遽摧慈竹	雁序联翩伤弱一，何门前重到，又置生刍
七州团练使，八座太夫人，爱日忽颓，乡里荣哀天下羡	哲嗣名状元，曾孙新进士，文星环绕，高堂福寿古来稀
割臂岂初心，是孝子忠臣莫可如何之事	归真无片语，有堂上胯下万难忍言之衷
痛绝未亡人，饿十八日而死	是为烈女子，历千百载如生
一德君臣，同悲爱日	三吴士女，为罢端阳
一尺布，一卷书，五夜寒灯慈母泪	蜀江清，蜀山峻，十年冰蘖远臣心
橘枳弗能良，剧怜佳妇佳儿，臂肉难充王母药	苹蘩谁共采，空使一弦一柱，泪珠愁写玉谿词
贱子无似，德少而辞多，只与郎君同学同志，得母之矜怜，已矣平生，弗俟遭丧犹下泪	大兄有言，亲亡则身老，莫知人间何世何年，于我乎萧瑟，哀哉此语，孰能处变不伤心
尝以齿冢二律。受知于当代魁耆，孑然寡俦，女学至今犹否塞	不亲鬓师廿年，自写其胸中郁勃，善哉有子，家声从此卜遐昌
其夫贫也乐，妇可知者	有子贤而文，母何恨欤
知耻近勇，虽柔必强，中材犹难，况弱女子	哿矣富人，哀此焭独，三复斯义，告乡先生
豫章以东，关陇以西，渤海以北，记当年饮饯出郊，车几辆，马几匹，泣数行下	班彪之女，梁鸿之妻，陶侃之母，痛此日挥毫作传，前古人，后来者，请视斯文
勘破儿女便是英雄，英雄结果，恃有勇猛心，决成菩萨	呕出肺腑赠与知己，知己无多，愿历百千劫，相忘恩仇
魂兮归来，真吾儿妇也	死而不朽，其在斯人欤
缘法尽三生，记曾割臂疗姑，愚孝回天吾不及	别离能几日，纵使爱身为国，久居重地老何堪
友之云，师之云，我交嗣君，见澹台一流重望	德无极，寿无极，天佑大母，俾洪范五福考终
愿读书，不做官，非此母弗生此子	焉用文，与偕隐，闻其语及见其人
论国兴亡与劳逸攸关，识烛隐微，今庶几鲁敬姜不死	揽辔慷慨有澄清之志，谋诒孙子，吾犹见范孟博其人
严断仉机，敬同却馌	明征刘传，幽表欧阡
论学不如，辱交刚深，我与嗣君，差近莫逆	匪私之哭，维德是诔，今悲大母，直逾所生
仕养勿愿，菽水亦甘，非此母不生此子	节孝之功，诗书以报，观其天而知其人
有子能文，横大湖以西，异军特起	何人濡笔，踵天禄而后，列女续编
走乡关一百里求师，俾兰墅渔浦与附名，万善称亲，知其所自	萃弟子三千人葬母，如邹峄尼山之盛事，四方观礼，莫敢不哀
失天代天，有孤儿可儿，云霄眄一鸣，命也难知，大孝竟悭禄养	食我衣我，视半子犹子，卵翼已三世，母兮不作，寒门何恃生存
孟子大儒，成由三徙断织	泷冈隐德，襮以孤儿表阡
侃子密孙，一门有曜	鸿妻仉母，千载同归
经师郑众，人师程伊川，我交嗣君，只欠抠衣一拜	早岁鸿妻，中岁陶侃母，谁传列女，又添特笔数行
皇帝变法图强，家庭一部尤为政先，列女可师，兹其代表	爱孙捐躯报国，功罪千秋尚待论定，九原相见，今复何时
却之馌，乐之羹，仉之机，德并可见	徐有刍，范有史，刘有传，曜当无穷
周德匪财，苦节视巴寡妇略异	光幽有表，雄文比欧阳公应同
昔先君末命，权可为经，以义定名谁敢废	恨吾母新丧，轻不加重，称情持服竟无由
妾有美，妻道光焉，终能有子析薪，真足快心贤孝事	姨之亡，母族尽矣，记得为儿挑菜，不堪回首乱离年
比之二祖，轻若鸿毛，亦使肝肠不可忍	望汝一归，艰于马角，岂其魂魄又能飞
嫂来归，我甫九龄，回首当年，相依真似母	病不起，今止一月，伤心至此，何以慰吾兄
嫌殴庐陵泷冈阡文，顾基恩勤，述未尽也	续刘才甫章大家传，提携保抱，痛尤过之
生难遂一日欢，死偏后一日归，综亿万数世界无母之人，恨奚似我，痛奚似我	朝出听孤儿哭，暮入看孤儿长，绎三百篇鸱鸮毁巢所咏，恩实如天，勤实如天
汝壮年，我盛年，背面倏吞声，愿再世团圆，更为兄弟	生薄命，死非命，善缘成孽果，任九原磨折，莫作女儿
侠而兼儒，有子亦王彦方，亦郭翁伯	才不掩德，诔母曰巴寡妇，曰桓少卿
五福大母诔	二子天下才
堂上文宣，空留纱幔	军中伯约，忍忆当归
缞抱及今全两孤，垩室义嫠，纱帷贤母	萸囊无术避重九，秋花晚节，寸草春心
撤缮惠曾分，贱子愧郭林宗，令子过茅季伟	悼亡诗又续，今人见王文简，古人忆元微之
宦业一再传，而澬而嶷而章贡及沅，吏兵半资内治	范畴九五福，曰富曰寿曰考终好德，巾帼此号完人
茹缇萦痛，及书未陈，叹老父远羁，此生永隔	具左芬才，而年更少，胡昊天不吊，吾道安归
诀别夫君十七年，如今泉壤相从，道有子为黄门给事	痛哭慈母一千里，尚愿水浆少进，留此身立青史功名
八年九子四登科，更芸馆齐名，相与掞藻摛华，合众口曰难兄难弟	万里孤云一回首，痛萱帏永隔，尚冀节哀顺变，留此身以事父事君
四年使节甫归程，岂期游子春晖，寸草难留三月景	八十老翁应破涕，为道文孙秋捷，佳音报与九原人
生存百岁入图书，早岁鸿妻，晚岁文伯母	将养诸儿尽才俊，小儿召父，大儿朱云师
郎君学问具神通，起自震旦包东海西海	阿母慈悲真智度，疑与摩耶为前身后身
居燕匿津徙申，三迁告终，泷冈表付谁人与续	覆满倒袁伐段，百撼难折，陈汉元非此母不生
忧国之陨，闻诸周嫠，不幸预言今果验	有子皆贤，是真孟母，凡兹遗行俱可传
又见菊花开，奉倩神伤，应忆前吟增怆楚	莫悲圆月少，向平愿了，会看后口有团圞
把酒凭栏，要把吴淞翦	生天成佛，未输灵运才
苦我尽头，只余薄命糟糠，亦归天上	劝君来世，不是封侯夫婿，莫到人间
人道我偕老百年，谁知吃过万苦千辛，怆五十载夫妻今撒手	古穷民无子曰独，胡尽夺汝九孙三子，剩十一龄孙女哭伤心
你去乎，你有多少说不尽的苦衷，须知琐屑家常，即到百年犹未了	吾老矣，吾亦断无历不完之魔劫，惟愿从容杖履，待予一路赋偕行
七八载夫妻，少米无盐空嫁我	三两个儿女，大啼小叫乱呼娘
卿竟死矣，十八年絮聒难堪，免得枕边翻旧案	我有忧焉，五百载轮回易转，还妨身后续前缘
道韫由来多才，偶尔小吟哦，弟虎兄龙推独步	颜渊不幸短命，倏焉大解脱，澧兰沅芷陨孤芳
班昭史笔，道韫诗才，读列女诸篇，后劲前茅，芬芳长在	屈姊砧愁，湘妃竹怨，散离骚一曲，美人香草，今古同哀
不幸为女儿，不幸聪明，又不幸以三日寒疾失汗死	可怜诸姊妹，可怜父母，最可怜是一门纵声聚哭时
其生无一事不动人怜，即无一事不称父母伯叔之心，一病竟戕生，岂少慧故无寿者相	频死系百端足见汝瘁，所系百端盖综米盐金钱之细，百般都属命，愿再来莫作女儿身
百事躬，佐诸父持家，咸称生非男子	一呷药，是谁人杀姊，毕竟死误庸医
衣艰食难，又兼此大兵凶年，无短无修同旦暮	我嫁君死，最难堪弱弟稚妹，不知不识侍爷娘
再为姊妹待来生，痛极姑悬愿望	独弃爷娘即长夜，瞑时定惹徬徨
积病以多劳，既忙婚嫁，又窘米盐，复追随夫婿宦游，只累他巾帼一个人，送到土中呼负负	藐躬之不死，远念祖宗，近怜儿女，更关系地方民命，待做完国家诸大事，再来天上会卿卿
佐使君五马南来，搜箧赈奇灾，民苏未久夫人死	痛此日八鸾西去，盂兰届胜会，鬼哭犹铭太守恩
宁为玉碎，毋为瓦全，一死振军心，沮冠胜五千毛瑟	不作雄飞，肯作雌伏，孤生辱人纪，成仁壮十六天门
吾家妇不易为，卿尚孝友同心，一室未闻来间语	今日事谁能料，我便期颐终老，百年难补有情天
劳劳三十年，君独贤，百事乖，百事哀，清夜只余呼负负	茫茫九万里，吾安适，一身病，一身老，仰天谁与和乌乌
问当初着甚来由，不薄幸，真薄幸	到此日真成陌路，是姻缘，非姻缘
孤苦一生，论命较狄梁公姨母为薄	瞻依半世，表阡与欧阳子泷冈应同
有客悼亡，年年白雁黄花节	招魂何处，夜夜青天碧海心
譆譆出出成灾，趣母死于无救	烈烈轰轰杀贼，愿儿功其有终
百事悲君，维夫子所吞声曰贫贱	一心杀贼，愿郎君更努力立功名
母完五福死	儿号万人雄
衍九畴范考终，试论富寿康宁，备福孰如大母	从六诏滇致诔，应喜文章仕宦，不材尚肖先师
举案梁鸿妻，截发陶侃母	书名刘向传，表德泷冈阡
外家中剩有几多人不堪指数，天方蹶兮，岂料忧患余生，长向幽冥作团聚	重泉下休把未了事挂在心前，言可复也，忍令零丁幼子，惨遭颠沛没安排
十九年内佐称贤，曾共陶潜仕隐	二千言藁砧述悼，不输孙楚情文
于法应铭，亦曰女有士行	无本不立，可知道在家庭
葛谷栖华，藻滨毓德	瑶台掩缛，宝瑟生尘
当年烹茗挑灯，北固看云，分劳有约	暇日艺兰植菊，西湖明月，虚愿难偿
为政记河阳，诗篇仍洒黄门泪	伤怀思锦瑟，春事休开白奈花
向年京口烽烟，与夫子惜别江头，慷慨以为国为民相勖	此日海天风雨，怜吾友孤栖客馆，涕泣道无家无室奈何
风雨我频来，忆昨宵宾簋朋尊，屏后捣重阳菊叶	佩环仙去早，祝来岁绣绷文褓，墓前拜寒食梨花
相夫教子与八顾为伦，世界相胥，岂止名翰林而已	令妻寿母于一身是备，良史有作，抗议古列女无惭
视母当如师，恤纬茹荼，清德岂惟巴妇节	生儿不见父，覆巢完卵，女宗再造柳州贤
惟子孙皆显贵而有令名，若史氏家褒荣，是真丰福	慨时事自道嘉以至今日，想太夫人闻见，当如故书
吾婿无生悲，念地下相随，代奉舅姑终妇职	汝生何太促，痛天涯远隔，不闻父母哭儿声
家传伏胜之经，无奈斯文天将丧	忧在宗周之陨，不却视息世何心
天生同命鸟，中道分飞，从今后想当初百八牟尼，数难尽历历心头事	我亦可怜虫，频年多病，问何世再相见三千世界，料不定夜夜梦中来
十里梦儿亭，惨惨劬劳，心伤粱妙士	一曲江神子，哀哀生死，肠断苏长公
可怜汝辛苦支持，竟抛却慈母良人儿女童騃去也，吾家娣姒强半凋疏，将谓殷忧损年，则前死者其又何说	重念这泡幻身世，倘悟澈冤亲萍水仙凡因果否耶，当日门庭几回桑海，敢吁上苍悔祸，把已往事聊作达观
茫乎大千界中，作么生过去现在未来，光阴弹指，无穷愿望，万种凄惶，佛言不可说	逝矣二十年后，再相见吉凶悔吝祸福，变迁何常，如此门庭，这般儿女，君意我能知
舍生取义，自古烈丈夫所为，今也何时，得斯女子	激浊扬清，为我贤令尹之责，伤哉此事，见诸佳人
牛衣里唤不起故夫魂，痛哉积毁骨销，苦逼穷嫠归死路	鸩酒中强换得孤儿命，幸矣覆巢卵在，争回血祀洗沉冤
殉夫为子存，殉子为夫存，守节五年，而事毕矣	全身则名毁，全名则身毁，衔冤一死，其遇悲哉
天荆地棘，人世将安之，毋宁死	室异穴同，其愚不可爱，真自由
名节陵夷，不生侠丈夫，乃仅见奇女子	因缘注定，此是同命鸟，莫当作可怜虫
蓝尾方春，朝乘西母斑龙去	白眉有季，夜祷南天墨绖回
最难偕老稀龄，重堂看列笏	尚有朝飞一操，枯泪听哀弦
赖贤母辛苦艰难，以有今日	惟令子悲哀顶礼，而白佛言
七略灿然，子绍校经中垒业	二门籍甚，世传志墓彦升女
授经随纱幔诸郎，数末座少年，曾许黄裳堪大器	来吊具生刍一束，幸南州孺子，得交郭泰是儒宗
范孟博立朝有声，尔母曰有子若兹，我瞑目矣	张江陵夺情未忍，天下惜斯人不出，如苍生何
与嗣君谊属同袍，每把酒谈兵，获聆画荻教	惜出祖缘悭执绋，为孤军远戍，却愧束刍人
勘儿从军杀贼	祝母成佛生天
作亡命蒙庚子冤，复壁匿人，十日鱼羹感亲馈	遇故夫告辛亥变，横流沸地，九原龙血话新闻
生小兵家共郎君，俎豆儿嬉邻三迁，恰同仉母	苍茫故里经累岁，潢池盗扰刍一束，来吊郭家
大树忽倾，泪堕羊公碑上	小星同殒，魂归燕子楼中
大家有文，传入列女	长陵不死，嗣为神君
达于庄周，输所天偕老	国有颜子，非此母不生
惟母乃邦人所瞻，子孙众多，为颂雅南无愧色	忆昔待蒙师以礼，岁时馈问，至今肴棱有余甘
前世孽缘今世了	他生未卜此生休
丁巳护法，起西南师，喜谢家玄建旗，儿亦并辔驰驱，财政长沙记手莞	庚申纪年，逢浩荡劫，痛孟母仉捐馆，人皆束刍吊唁，楚辟涔澧续招魂
同盟会记日本神田，我与郎君附尾诚碌碌	泷冈阡待庐陵大笔，母之懿德丽牲不寥寥
其断织非贼恩，算太君教孝作忠，为吾国裁成人物	不绝裾起护法，愿哲嗣节哀顺变，留此身整顿乾坤
望泰山云，五千里江海迢遥，痛儿晏归六日	拜彭家幔，十七年门墙追逐，诔母敬续八哀
日本结交，戏语称儿平秀吉	泷冈表德，雄文述母欧庐陵
非有此母，不生此子	亲惟曰姨，哭故曰私
融中西学派以会其归，群称永叔先生，成由荻画	夺溇澧女宗而速之死，岂独伟元弟子，读废莪诗
能忍人所难，论妇德称吾家之表	得先夫而死，据恒言则嫂福良多
丞相胡同，满素车白马	元家宾奠，悼荩箧金钗
招魂隔玉门关，称未亡咏鸱鸮一诗，论定盖棺，母德完德	浴血斗夫彝水，为护法领貔虎百战，曲赓破阵，儿功首功
万马下宜昌，生及见孝孙乘风云革命	九畴衍洪范，史特书大母备富寿考终
后亦先帝之臣，本变法心传，遂公天下	礼为旧君有服，矧共和手诏，尚在人间
佛说一尘一劫无量无边妙莲花化身，德门麟鸾代兴，亦复如是	南无大慈大悲救苦救难观世音菩萨，人海蛟鲸肆虐，母兮奈何
誓地下从藁砧，峨峨泰山，一死增重	恨人间少精卫，茫茫大海，此恨难平
在天比翼鸟，在地连理枝，可以成仁，可以取义	不愿同日生，但愿同日死，吾闻其语，吾见其人
至性乎，至情乎！激叔季之天良，功同东汉投爪女	妻道也，臣道也，从夫君于地下，贤比西山采蕨人
父母之命，媒妁之言，采礼即行，全乎为妇	谷则异室，死则同穴，葩经垂训，烈哉殉夫
妇若是已难何况女	古如斯罕见不图今
是中华道德所放之色采	为民国伦纪先植其根基
母氏早捐帏，赖祖母抚养躬亲，日短报刘，未读陈情先涕泪	男儿须报国，愧孙男遥陈薄奠，天方授楚，愿多杀贼当牺牲
母家中落，变为颓废园亭，一水苇杭归不得	姊氏云亡，追感衰微门户，同根花萼剩无多
迩来爷娘姊弟俱亡，弱植相依，异地幸留豃饭处	昔之田宅奴婢略尽，遗书尚在，他年容有大门时
骨肉怆痛，如沸如煎，母语我宁愿再生，伤哉怎样境地	尘世因缘，是真是幻，吾知之未能自遣，耗矣又当奈何
以不死济忠臣烈妇之艰，虎口夺诸孤，鞶说衿缨齐绕膝	当中年见国家兴亡者再，鹫峰参六观，老生病苦不关心
鲰生焉敢望东坡，六一翁奖借殷勤，谓此子也才，能得船山言外意	贤母亦知爱公瑾，八十载起居存问，痛于今不见，空登孙策道南堂
归来有国，飨祀有家，此日鲁嫠无遗恨矣	希圣难兄，成仁难弟，昔年孟母实育成之
膝前乃有佳儿，能将邃学艰辛，长此养亲兼养士	地下若逢吾母，为道宦情平淡，不堪医国只医人
板舆所至，有两地名湖，谁知歇浦归帆，回首春明成一梦	桑海以还，见诸郎行马，此后泷冈树表，尚留遗范式群伦
长安落落，三五朋交，比来强半失母，往事摧心，吾生茹痛久矣	大节峨峨，万千辛苦，孝子能无永怀，百年弹指，佛说报恩善哉
噫吁嚱蜀道蚕丛，当年巢破卵完，辛苦贼中来，竟重见藁砧天末	逍遥游北溟鲲化，有子珠零锦灿，文章千古事，独难留寸草春晖
老革命一刀逃，出没鬼神，生知滂母喜	好家居群儿坏，飘摇风雨，死重鲁嫠忧
无端数出数入大兵震惊，动魄频闻野外哭	岂但一人一家阿母坊表，吊丧待谒道南堂
偕才郎作汗漫游，犯大雪重湖，朝长沙，暮汉口	吊贤母续呜乎诔，持生刍一束，奠斗酒，荐只鸡
辛亥汉口南北停战，谁操纵之，有儿三寸舌胜百万兵，国乃由此立	泷冈庐陵死生特书，称仿佛也，壮我一家言系十数事，文竟藉人传
陶侃入州，儿官其一	泷冈千古，母德不孤
厚性情，薄嗜慾	直心思，曲文章
诚意正心，只四字学	读书静坐，各半日功
戴天履地并称才，七尺伟然，须作几分事业	往古来今中有我，百年易耳，当思千载姓名
发上等愿，结中等缘，享下等福	向高处立，在平处坐，从宽处行
富贵贱贫，总难称意，知足即为称意	山水花竹，无恒毛人，得闲便是主人
爱半文不值半文，莫谓世无知者	作一事须精一事，庶几心乃安然
于进步中求退步想	在忙时节作闲时游
此心不滞物物，囿事事	于道求出天天，入人人
更从何处得一妄语	每于介中见其和神
观天地生物气象	听士民戴上讴歌
种树类培佳子弟	拥书权拜小诸侯
夏鼎商彝，秦碑汉瓦	刘略班莪，贾策扬经
静几明窗参太极	孤灯夜雨读离骚
一篱秋老蛾眉豆	三径晴供鹰爪兰
小窗多明，使我久坐	入门有喜，与君笑言
古鉴照人，如汤沃雪	春雨润物，自叶流根
事到万难，必须放胆	理无两可，总要平心
看透人情知纸薄	经多时事觉山平
随缘穿衣吃饭	切实作事为人
汾阳大富贵亦寿考	庐陵畜道德能文章
大海有实能容之量	明月以不常满为心
愿富岁斗米十钱，官吏乐民民乐业	对良宵千金一刻，灯光随月月随人
白发萧然，看他人儿女夫妻，千般恩爱	黄金尽矣，数此日油盐酱醋，百计安排
诸子以南华为绝唱	列传惟太史得沈雄
雪窗快展时晴帖	山馆闲临欲雨图
蛟龙得雨海波立	凤凰在山天下奇
长风生浪水无与	春气集林山不知
游目骋怀，此地有崇山峻岭，茂林修竹	赏心乐事，则为你如花美眷，似水流年
听两部笙歌，岂犹是胡笳羌笛	看中华人物，莫漫夸班笔张槎
陶斯泳，泳斯游，教边甿为忠臣孝子	后视今，今视昔，知中国有五帝三王
万里河山，春来有脚	十年征戍，地入不毛
马放牛归，是为乐国	莺啼燕语，如在故乡
冷官何补时艰，虚掷居诸，于兹十载	中国举行宪政，维新气象，似此初春
立宪期以九年，新政实行，从学校起	尊孔升为大祀，吾道不变，与天地参
处远居高，何时而乐	投闲置散，乃分之宜
工仍旧名，合农商为一部	科守成宪，沿周礼第六官
刑牲迎年，四时吉利	招鹤止户，一切喜欢
招贤为檠，依德为辅	科罪以法，衡情以辞
自问何能，只不着一丝假	有事即办，怎肯偷半日闲
一生不作暖昧之事	诸君毋以笑貌为恭
人于水鉴	亭以雨名
大烹以养	小住为佳
君行且止	宾至如归
集人三益，广我六廉	在天一涯，分地百社
如在其左右	以保我子孙
喜与不淡时务客饮酒	难为未识姓名人作书
戒之在色，戒之在斗，戒之在得	职思其居，职思其内，职思其忧
道义自高，如立六国相	著作极盛，可拟万石家
处争竞世界	作完全国民
八十日戴发效忠，表太祖十七朝人物	六万众同心杀贼，留大明三万里江山
因昨日过去湖南，盼他日未来中国	惟有人流血革命，始成人自由共和
古人舞台与今人舞台都应作如是观，唤甚么本头，任列位想想	喋血革命不流血革命恰己成昨日事，扮出些脚色，请当场看看
今真甦自由魂，当场一出风云气	此莫作假事看，上座诸君世界人
和尚作了十二年，未曾住庙	弟子拜辞三千佛，从此还家
土产无多，生一物栽培一物	地方不大，住几家保佑几家
俾我食德服畴，繄谁所赐也	维神捍灾御患，故社而稷之
莫到做会日方言修庙	就是无事时也要烧香
身无半亩，心忧天下	读破万卷，神交古人
慎交游，勤耕读	笃根本，去浮华
要大门闾，积德累善	是好子弟，耕田读书
天下无易境，天下无难境	终身有乐处，终身有忧处
与人为善，取人为善	乐以终身，忧以终身
不为圣贤，便为禽兽	莫问收获，但问耕耘
禽里还人，静由敬出	死中求活，淡极乐生
战战兢兢，即生时不忘地狱	坦坦荡荡，虽忧患亦畅天怀
养活一团春意思	撑起两根穷骨头
嬉笑怒骂，俾愚夫妇皆知，较胜史上劝惩法	离合悲欢，从真性情看出，都是场中歌哭人
德宜荐豫，岁屡报丰，诚敦无妄	戏原无益，舞不可恒，乐戒小过
不惜亲身穿犊鼻	解留只眼识鸢肩
读书好，耕田好，跟好学好	创业难，守成难，知难不难
一心常念波罗密	三祝惟求福寿男
俭必养廉，誉洽乡党	直而能忍，庆流子孙
入孝出忠，光大门第	亲师取友，教育后昆
姑为他人作嫁	所愿天下无冤
读梭伦律更读唐律	称名法家亦称辩家
宦味清于一杯水	诗情逸似九溪云
剑气珠光自腾上	青山白云同静深
宾于王家观上国	次及文苑先儒林
吏隐即仙，可是东坡再世	臣心似水，只饮两湖一杯
一县好山留客住	五溪秋水为君清
天知地知，但说不恤人言，亦已晚矣	公益私益，务须划清界线，庶儿近之
春风又度营门，也来刲鸭烧豚，与诸君痛饮屠苏，好雪夜夺关，计平淮蔡	黠冠环窥庭户，当此外忧内患，率健儿先除伏莽，听江天鼓角，直出荆襄
色即是空空即色	卿须怜我我怜卿
帝力于我何有	臣清恐人不知
白雪远山，图开大米	斜阳新柳，春满天街
昨者作堂名醉墨	朝来拄笏看西山
往事忆觚棱，身别修门二十载	新阴尽桃李，教成君子六千人
万事未甘随俗传	一官辛苦读书来
生气犹存，看此日阶前大树	爰书谁定，问当年座上诸公
药是当归，花宜旋覆	虫还无恙，鸟莫奈何
万象涵归方丈室	四围环列自家山
尚欲乘长风破万里浪	不妨处南海弄明月珠
无可奈何新白发	不如归去旧青山
荣华过目总成空，何如乐道安贫，莫管他利，莫管他名，莫管他虎斗与龙争，当极闷时，席先世区区旧庐，偕我弟我兄，学半日渔，作几笔画，读万卷书，逍遥游哉，山中人此亦算南面	善恶到头原有报，只要委心任运，说甚么神，说甚么鬼，说甚么数穷更理极，怪彼盗者，怙暂时赫赫倒柄，乃予取予求，兴不风浪，摧方艺萌，填无底壑，否泰交未，天下事岂尽付东流
霹雳一声雷，依然大地山川，才识得开拳见掌	回向三世佛，直至宝王楼阁，也无非吃饭穿衣
直指本来心，鹤献香花猿献果	灼然常住义，云归沧海水归瓶
淮水东边旧时月	金陵渡口去来潮
两翼石栏扶海出	三秋水月渡空行
秋水洒堂数百道	海舟浮月两三人
不霁何虹，天倩娲皇来补石	此山似蜀，人思坡老为题桥
北去三河扬子渡	南通百渎蠡湖船
继坡公舣舟，谁为过客	问相如题柱，可比升仙
未须更忧一水隔	可以横绝七姑巅
相保以险	厥安如山
保此片片石	安渡沉沉渊
三才天地人	四诗风雅颂
五行金木水火土	四位公侯伯子男
五事貌言视听思	七音宫商角徵羽
天下有中，公无不知之理	天下有公，中无穷乏之理
好古探周孔	嗜奇窃汉碑
家有贞元石	人弹叔夜琴
正瓯越销兵、沪杭同轨之时，借胜境涤尘嚣，在明圣湖六桥以外	问陆公茶灶、屈子兰汤何处，有层楼矗云表，距清泰门百武而遥
酒后高歌，听一曲铁板铜琶，唱大江东去	茶边话旧，看几番星轺露冕，从淮海南来
宰天下有如此肉	治大国若烹小鲜
乡味殊佳，莫恋江东饱莼菜	人间何世，偶从海上得桃源
是鳏寡孤独外别一种无告穷民，我只当儿女看来，欲借慈航渡孽海	于罟擭陷阱中开这条放生大路，谁能把繁华唤醒，不留地狱在人间
大瀛海环神州赤县之旁，邹子雄谈，地球九万里	新国民咸结轨联航而至，春申上客，珠履三千人
两点金焦，劫后山容申旧好	万家食货，舟中水调似承平
事有备以无患	门虽设而常关
自有风云回赤帝	俨同霖雨遍苍生
水火既济	黍稷惟馨
请君跳过鱼儿碗	看我搬成肉价钱
使众昭昭，若岩下电	与世珞珞，望眼中人
如用之皆自明也	苟合矣不亦善乎
顷刻即天明，此处何须久坐	一声从地起，诸君自有前程
人我皆醉	天地一沤
两口居绿水丹山，妻太聪明夫太怪	四围皆青燐碧血，人何寥落鬼何多
三闾大夫胡为至于此	五柳先生不知何许人
田园将芜胡不归，计惟随五柳先生游耳	国家兴亡与有责，今安得一时人杰从之
静坐规四海	妙用存一心
移山辟前路	种木荫高枝
不受物汶汶	仰视天苍苍
种瓜得瓜，种豆得豆	染苍而苍，染黄而黄
粗茶淡饭布衣裳，这点福让老夫消受	齐家治国平天下，那些事有儿辈担当
有诗书，有田园，家风半读半耕，但以箕裘承祖泽	无官守，无言责，时事不闻不问，只将艰巨付儿曹
汲水浇花，亦思于物有济	扫窗设几，要在予心以安
春从天上至	水由地中行
芦中人出	河上公来
但有余闲惟学帖	即逢佳客莫谈天
老屋将倾，只管淹留何日去	新居未卜，不妨小住此为佳
尝胆枕戈，亟欲湔吾国之耻	艺麻种果，不妨为农家者流
倚天石壁不飞去	啄木山禽时下来
谈天八星觉身小	拓地五洲犹心雄
学途敻于西北利筑路	文境辟似苏彝士凿河
度量不敢窥涯涘	富贵于我如浮云
逝者如斯夫	掩之诚是也
长夜漫漫灯日旦	春愁黯黯不成眠
同是吐皮，饱者不知饥者苦	一般面目，得时休笑失时人
父兮生，母兮鞠，俾无父母有父母，此谓民父母	子言似，孙言续，视犹子孙即子孙，以保我子孙
天地大德曰生，勾使出，萌使达，卵麛使蕃孽，安得广厦尽庇诸婴，缔造经营资众力	父母斯民之责，寒与衣，饥与食，疾痛与医药，毋滋他族逼处兹土，维持调护赖诸贤
眼前看他人子女	背后想自己儿孙
幸有两眼明，多交益友	苦无十年暇，熟读奇书
不怒不尤，但反身争个一壁静	勿忘勿助，看平地长得万丈高
丈夫当死中图生，祸中求福	古人有困而修德，穷而著书
半日读书，半日静坐	一亩种菜，一亩栽花
仁仁义宜，以制其行	经经纬史，乃成斯文
无不可过去的事	有自然相知之人
做数件可流传之事，销磨岁月	会几个有识见的人，论说古今
无能事乃能无事	不善言而善不言
无能事而能无事，无事则无事事矣	不可解即可不解，不解以不解解之
追怪物出宇宙	哀窈窕思贤才
旧书不厌百回读	新诗说尽万物情
室靡弃物	家无闲人
使我有身后名，不如及时杯酒	丈夫拥书万卷，何暇南面百城
纵尽时间，横尽空间，几多教育家、政治家、宗教家，谁是完全人格	客观内籀，主观外籀，一有文字想、经济想、功名想，已非真正自由
近市声喧，清风明月不用买	贫家客少，鸟语花香自可人
请为诵郑风诗，适子之馆，授子之粲	不能忘鲁论语，观其所由，察其所安
竹鼯花猪，春游好读坡仙赋	莼鲈稻蟹，秋兴应题杜老诗
两岸楼台，高卷筠廉邀月入	一河船舫，轻摇兰棹栽花来
风月常新，时复登楼聊纵目	烟波无际，须知有岸可回头
山好好，水好好，开门一笑无烦恼	来匆匆，去匆匆，下马相逢各西东
好一座危楼，谁是主人谁是客	只三间老屋，半宜明月半宜风
年年难过年年过	处处非家处处家
前途赤杲杲日，试问能行几步	这里凉飕飕风，何妨暂坐片时
读书须知有事在	移山只是争人为
靠山吃山，靠水吃水	种豆得豆，种瓜得瓜
养满腔慈爱，便储满腔吉祥，到处凤揽德辉，麟游仁宇	任一分性情，即平一分机械，相逢石皆玉润，荆亦花香
智欲圆而行欲方，胆欲大而心欲小	正其谊不谋其利，明其道不计其功
培土领从方寸起	留花莫到十分开
天下奇观看尽，不如书本	世间滋味尝来，无过菜根
山地种菜，水乡捕鱼，无穷生计	本色清言，寻常茶饭，此地人家
未忘麈尾清谈兴	常读蝇头细字书
有时袖手惟观奕	每到低头为乞花
千古英雄浪淘尽	天下名山僧占多
劳工神圣	世界大同
我不异人，人不异我	工即是学，学即是工
明朝还访二千石	一日更须三百杯
万事不如公论久	微言惟有故人知
苦遭白发不相放	长恐青山与世新
上有加餐饭，下有长相忆	直如朱丝绳，清如玉壶冰
读万卷书，行万里路	综一代典，成一家言
大文章无用处	古乐府有余音
名世大文酒德颂	传家天爵醉乡侯
一曲平沙弹绿绮	半窗晴日写黄庭
将雪论交人尽热	与梅相对我犹肥
我不知何者树德，何者立威，只缘余孽未清，奋戟重来，稍尽军人本职	古亦有生而铸金，生而刻石，自揣美名难副，登堂强醉，多惭父老深情
只如此已是过分	要怎么方才称心
欲把新诗问遗像	不妨尊酒寄平生
不食民一饭，不爱民一钱，乃吴隐之为太守	先天下而忧，后天下而乐，是范文正作秀才
大处着眼，小处着手	群居守口，独居守心
莫道囊空，问千里遨游，带多少关山风月	特开陋室，恐长途辛苦，误勾留杨柳楼台
想行路出门难，但得居家便是福	除读书写字外，别无生计所由穷
到此皆洁己之士	相对乃忘形之交
到此方无中饱患	何人不为急公来
不衫不履，居然名士风流，只因丑陋形骸，险湮没了胸中锦绣	能屈能伸，自是英雄本色，可惜峥嵘头角，谁识你的笔底珠玑
何人解洗筝琶陋	若辈能逃粉墨缘
陶靖节好读书，不求甚解	苏子由学为政，益治其文
春眠未觉花心动	夏礼能言杞足征
三千里萍梗飘来，重向山头折屐	六十本梅花开遍，好凭国手调羹
没世难忘知己感	平生甘被小人欺
侠骨岂沉沦，耻与蛟龙竞升斗	人事日龌龊，莫抛心力贸才名
奔万里尘沙，此地好盘金勒马	折一支杨柳，送君生入玉门关
求公公，公道明于千里月	愿婆婆，婆心忙似半山云
共和不论功，愿与同胞常纪念	天下犹多事，敢忘吾辈有担当
且食蛤蜊	安问狐狸
官成十八品	世阅一千年
子厚过柳州，山水益著	东坡游海外，文字逾奇
何必读书	请学为圃
有万夫莫当之勇	无一事自足于怀
海到无边天作岸	身登绝顶我为峰
白日放歌须纵酒	黄金散尽为收书
闲敲扁鼓编平话	独把毛锥著罪言
可怪峥嵘铁汉踱入吾门，都变成和峤癖	未将新旧金山移来中国，枉扬起赢政鞭
降邪不党邪，见面略无愧真武	护法如违法，回头何以见观音
室中大有人在，胸中大有事在	昨日谓之旧年，今日谓之新年
好儿不要爷田地	打架还须亲弟兄
如意事常少	敢言人所难
嬉笑悲歌怒骂	诗仙剑侠酒狂
彼富我仁何自慊	无田有业不为贫
为大英雄，当如克林威尔	具真魄力，何惧乌德斯山
尚质尚忠尚文，通其变使民不倦	育体育智育德，立乎教为国之基
勤学当师车武子	文明欲驾欧罗巴
人谁无过，小事糊涂，大事不糊涂，是亦足矣	我非爱财，来得明白，去得更明白，吾何慊乎
曾作两朝天子	亦称一代圣人
尝烹天子父	亦作圣人师
在城之曲	因地为园
一丘藏曲折	半亩壮园亭
几曲阑干文结构	一园花木画精神
饮酒读离骚，也算屠门大嚼	和羹词鼎鼐，不如左手持螯
出天天大道本自然，自然根天然	后乐乐终身有忧处，忧处即乐处
男子须顶天立地	昔人懔后乐先忧
画本妙天然，此楼真高百尺	人生行乐耳，有酒更尽一杯
小山攀桂	空谷闻兰
孰能为之，鹏背扶摇几万里	昭其文也，瓦当流落二千年
鸿宝旁罗，蟹行间接	飞白异用，杀青同功
惠政治舆人，殖我田畴，感诵真如郑东里	崇祠报生佛，敬公香瓣，延年共祝曾南丰
觅地殖民，亚洲见哥仑布	涸湖生谷，巴蜀祠李阳冰
人言此是月川叟	我来一拜田舍翁
二十里短柄长鑱，只赢社日鸡豚，来供生祭	百万顷稻花秋水，点缀豳风图画，中有仙龛
送神迎神，是皆吾军百战之健者	在庙言庙，曾是时祭一堂而舍诸
江声自沸	剑气犹生
生为熊为罴，负羽郴衡，劳诸君起捍牧圉	死非战非敌，丛祠渫澧，听雄鬼索还头颅
绵绛二州，其百姓皆曰于我有德	湖山一角，后千年来与故人同龛
为善须真，若教羃面登场，徒成假傀儡	食贫何害，试看关粮泼粥，终有好团圆
借丝竹传山水清音，里社歌谣新乐府	与父老话升平盛事，岁时伏腊古临溪
古往今来只如此	淡妆浓抹总相宜
应作如是观，古人今人若流水	谁能为此曲，大珠小珠落玉盘
老天别换一番人，还恐一换再换	冷眼日看千万变，权且左看右看
湖山积久发奇光，藉此地鼓舞轩鼚，聊寄酬洞庭衡岳	科目何尝无国士，愿诸君淋漓感激，安排作孝子忠臣
都想要拜相封侯，却也不难，这里有现成榜样	最好是忠臣孝子，看来容易，问他做几许工夫
古今人何遽不相及	天下事当作如是观
乾坤一戏场，请君更看戏中戏	俯仰皆身鉴，对影莫言身外身
寿域寿人寿杯，春酒万寿	新民新国新剧，舞台一新
荆楚九歌，客中聊作枌榆社	江山六代，劫后重闻雅颂声
我辈乃水火刀兵余生，稽首效华岳三呼，同报君恩同报国	今日是长治久安天下，放胆唱升平一阕，半入江风半入云
想当年那段情由，未必如此	看今日这般光景，或者由之
尔子孙绳绳，民弗福也，幸毋集翼于原田每每	我黍稷郁郁，神其保诸，报以拊缶而歌呼乌乌
高节变风云，坐客欷歔，击筑欲邀燕市饮	遗劳在兰菊，礼魂容与，传葩疑唱楚人骚
坐客为谁，听二分明月箫声，依稀杜牧	主人休问，有一管春风词笔，点缀扬州
谁苍鹘，谁参军，描摹得世间人，须眉毕见	有院本，有杂出，难为他说戏的，口舌都忙
湾有廿三，闹吵吵白叟黄童，赏此乍暖乍寒天气	班名四六，乱纷纷高冠长剑，演出半文半武排场
会真古记性情多，小字低呼，北曲好如南曲	春戏今年重叠做，大家高兴，西村看到东村
正值柳梢青，乍三叠歌来，劝君更尽一杯酒	如逢李太白，便百篇和去，与尔同销万古愁
触景伤怀，回首可怜歌舞地	感时溅泪，隔江犹唱后庭花
击鼓听三挝，想老贼阿瞒，曾经夺魄	误弦邀一顾，怜小乔夫婿，未免痴情
谁为袖手旁观客	我亦逢场作戏人
谈言微中可解纷，当入古史记滑稽列传	声音之道通乎政，请看新世界戏曲改良
数幅石兰称著作	一庭花木似儿孙
书经水毁留儿读	花到秋开为女簪
多多栽种些好花，于己亦便	远远让开条来路，尽人去行
容吾日在此忙碌真福分	有客时来前论难大吉祥
忽发狂言惊四座	分其余事了十人
当以文章横行一世	分其余事足了十人
身行万里半天下	眼高四海空无人
你的算计特高，得一回，进一回，那晓满盘都是错	我却模糊不过，有几件，记几件，从来结帐总无差
纵使有钱难买命	须知无药可通神
善报恶报，循环果报，早报晚报，如何不报	名场利场，无非戏场，上场下场，都在当场
休怪他快意登场，也须宿世根基，才能够屠狗封侯，烂羊作尉	姑借尔寓言醒世，一任当前煊赫，总不过草头富贵，花面逢迎
白练裙，黄紬被，紫绮裘，草圣诗伯酒仙，郑虔三绝	玉条脱，金仆姑，铁如意，美人英雄名士，何偃一双
千里而来，徐孺子可容下榻	一寒至此，严先生尚未披裘
随笔续编耆旧集	爱庐待赋归来辞
灵运诗篇工述祖	康成经学喜传孙
交满四海，乐道人善	胸罗万卷，不矜其才
天命之谓性	人情以为田
世界田海惊心，萃稗史四千余年，儿女英雄演出黄帝魂，顿令旧案翻新案	汉家旌旗在眼，看云台二十八将，公侯文武高陪紫微座，莫谓今人无古人
贼氛甚噩，我武维扬，还九澧大好河山，民亦无恙，岁亦无恙	马革何常，羊碑不朽，看诸君争光日月，生安足论，死安足论
博览增见识	广交得观摩
不打通义利关头，且莫轻言学问	能参透圣贤语默，还须实力躬行
得过且过日子	半通不通秀才
身是翼德谁敢敌	学如横渠不妨禅
武乡侯以管仲乐毅自方，时人莫之许也	文中子得玄龄如晦为友，天下其将安乎
乃设敦槃，用宣话言，即当异日风云，毋忘高会	既同族种，宁分畛域，相率中原豪杰，来修斯盟
多少驷马高车，题桥柱去	安排铜琶铁板，唱大江东
陆多虎兕，水多蛟鱼，驯使无扰	士安庠塾，农安畎亩，偕之大同
造道行义以为利	图功易危而为安
依然水枕风船，重向烟波寻旧梦	何必淡妆浓抹，一空色相见天真
双浆来时，有人似桃根桃叶	画船归去，余情付湖水湖烟
所谓伊人，旧雨时来今雨少	有如此水，在山终比出山清
晏婴近市	潘岳面城
邻有晏婴居近市	诗成康乐草生春
虚己只知求我益	坦怀不厌受人欺
集古来有血性人撰侠史	与当世无机心客作清谈
有偷色婉容斯为美	无矜才使气以遗罹
书能医尔俗	画亦养吾年
要甚么功名，一个太学生，能使公卿推国士	亦无多著作，两卷春心阁，长留宇宙作诗人
相对半床书，冀渐臻圣域	但啜一瓯粥，誓不入公门
长安居大不易	天下事尚可为
事事有备	人人胜兵
武称三千，项称八千，即此可方行天下	秦得百二，楚得十二，问谁敢直犯颜行
望之俨然王侯第宅新主	其邻恰比广文先生冷官
前出塞，后出塞	好因缘，恶因缘
四大皆空，坐片刻无分尔我	两头是道，吃一盏莫问东西
野鸟啼风，絮语劝君姑且息	山花媚日，点头笑客不须忙
为名忙，为利忙，忙里偷闲，吃杯茶去	劳心苦，劳力苦，苦中作乐，斟碗酒尝
史之美恶观，尝取自镜	我无尺寸土，而名曰园
道不远人，法天行健	货恶弃地，抱瓮灌园
蜡自煎，茧自缠，牺牲在个人，功用在世界	今镜古，他镜己，成败以对照，是非以反观
山横前榭瓦都绿	日射榴花楼映红
读律书惧刑，读战书惧兵，读儒书兵刑不惧	耕尧田忧水，耕汤田忧旱，耕心田水旱无忧
破釜沉舟，百二秦关终属楚	卧薪尝胆，三千兵甲定吞吴
士可杀不可辱	兵贵精岂贵多
忌我何尝非赏识	欺人毕竟不英雄
天地为庐，一代栋梁材，皆庇宇下	桑麻绕屋，十年生聚策，自在个中
萃五洲来宾，入门相视虎虎	临九澧胜地，拊缶而歌乌乌
脚色莫说不高，挽牵在幕中，教动左脚，何敢使右脚	人才休赚太小，抬举出台上，无谓今人，必难及古人
遇事强出头，此中大有人在	登场便抽脚，天下其谓公何
慕朱家郭解为人，交遍寰区，太史特开游侠传	抱黄初建安之恸，力匡王室，英雄偏具圣贤心
你也挤，我也挤，此处几无立脚地	好且看，歹且看，大家都有下场时
看不真莫嘈，请问前头高见者	站得住便罢，须留余地后人来
人情到底好排场，耀武扬威，任尔放开眉眼做	世事原来仍假局，装模作样，惟吾踏实脚跟看
既登傀儡场中，须要眼孔放开，细观者样行为，转瞬间此兴彼败	得入攀挤队里，切莫脚跟无定，难怪那些摇动，一霎时东倒西歪
虽然优孟衣冠，却非儿戏	藉此梨园子弟，用补楚风
半市半乡，半读半耕，半士半医，世界本少全才，故名曰半	闲吟闲咏，闲弹闲唱，闲斟闲酌，人间尽多忙客，而我独闲
四民之财钥	九澧此泉源
樽前谈笑只等闲，苍黄风云，演成人我悲欢局	座上官仪乍光复，俯仰今古，都作承平雅颂声
天下忧乐关心，请绎经言，知今乐亦犹古乐	汉家旌旗在眼，侧闻鼚响，于声和想见政和
并坐横肱，少是夫妻老是伴	正立拱手，你烧钱纸我烧香
利锁名缰，普天下人都为缚束	晨钟暮鼓，有慧根者从此唤醒
咬定一两句书，终身师保	栽成五七竿竹，满目儿孙
以粟易之，是亦不屑就已	非我志也，而况受其赐乎
且食蛤蜊，焉知许事	但有螃蟹，而无监州
道道非常道	天天小有天
浊酒聊自适	鼓腹无所思
为国谋强，不战之战	普天同庆，似烟非烟
须十年读书，十年养气	可半日接客，半日看山
善德如拳蹲眼底	沅江作带绕栏前
有酒尝呼市侩饮	无钱莫对俗人言
此去朝天，愿抗疏陈言，毋忘在莒	这回过境，论下官不职，合便烹阿
马伏波以马革裹尸，死而后已	李伯阳指李树为姓，生有自来
唉！夸又到一年秋，大好河山，泯泯棼棼，汔未回复旧观，顶礼转轮王，度己度他同解脱	嘻！昔尝痛诸君死，有情箫笛，掩掩抑抑，相将共捃雄鬼，心依救世佛，在天在地各归来
使者黍陪位备员，过来庆贺国旗，八逢十月十日	共和须顾名思义，此后发扬民治，万莫一人一心
衰年炳烛深宁叟	故国归帆老学庵
俭岁之粱稷，寒年之纤纩	洪笔为鉏耒，纸札为良田
宜饮酒，宜围棋，水木明瑟	请学稼，请学圃，冬夏播琴
家计费经营，一室安耕具，一室安钓具	世情资阅历，半日对古人，半日对今人
奉胡安定教条，经师南面，经生北面	仿陆平原故事，阿兄东头，阿弟西头
如此丰神，但须读离骚，饮美酒	斯是陋室，可以阅金经，调素琴
其次辟地	此生问天
安能郁郁久居，痛日暮途远	何敢沾沾自喜，说道高毁来
闭门思过重思过	对酒无言匪无言
崛强犹昔	沉吟至今
聊复尔尔	对此茫茫
海上居大不易	人间世将何之
传舍十数迁，傍谁门户	眷属二三口，累我饥寒
儿官大如粟	我屋小于船
愁甚么，信步行将去	歇也罢，丢肩放下来
那条窄路儿，且须让一步，他过不去，你怎过得去	这种重担子，也要任几分，我做不来，谁又做得来
转瞬即天涯，坐坐吃筒烟去	前头多地主，看看等个船来
南南北北，总须历此关头，且望断铁门限，备夏水冬汤，应接过去现在未来三世请佛，上天下地	东东西西，那许瞒了根脚，试竖起金刚拳，击晨钟暮鼓，唤醒眼耳鼻舌心意六道众生，吃饭穿衣
忍辱可为仙，已受过世人几千场讪美	安贫惟乐道，终难解自己这一点痴顽
阴阳风雨晦明，受之以节	梦幻露电泡影，作如是观
倩人抓背，上些上些再上些，真痛痒全凭自己	对客猜拳，著了著了又著了，好消息总在他家
乘槎直到牵牛渚	载笔同游放鹤亭
大笔高名海内外	君来我去天东南
组练三千朝蹋浪	貔貅十万夜观书
西域横行班定远	东方大治管夷吾
晨餐东海狞龙鲊	夜草南山猛虎行
艣声软似吴娘语	酒味辣于京口兵
委心仍郁湘纍痛	努目方参弥勒禅
高才必为一世用	新诗说尽万物情
诗有万篇陆务观	书成五笔洪容斋
襟怀朗抱澄江月	踪迹同看钟阜云
浩浩颓波，中立不倚	体体盛德，俾寿而臧
冯唐易老，雍齿且侯，三字故将军，匹马短衣春射虎	左抱宜人，右弄孺子，孤山林处士，芦帘纸阁夜谈龙
千顷太湖，鸥与陶朱同泛宅	二分明月，鹤随何逊共移家
酿五百斛酒，读三十车书，于愿足矣	制十丈大裘，营万间广厦，何日能之
冠盖满京华，斯人独憔悴	江山留胜迹，我辈复登临
食必鱼，出必车，当代孟尝谁客我	裘已弊，金已尽，穷途苏季不归家
门垂碧柳	衣点缁尘
不须柳材用为号	莫谓棉花又误弹
将军有揖客	老子其犹龙
解字九千三百	坐席五十余重
曾受双戟单刀，长于葛洪者剑	所谓粗块大脔，奄有陈亮之文
思纬淹通，比羊叔子	定礼决疑，问陶覆之
月中渐见山河影	天上新承雨露恩
积累譬为山，得寸则寸，得尺则尺	功修无幸获，种豆是豆，种瓜是瓜
人在有情天，得此群山，暂舍事事	生岂无怀世，每当九日，亦自欣欣
灌夫骂座非关酒	江敩移床那算狂
潦倒英雄无赖贼	荒唐乐府有情侬
诗成掷笔仰天笑	酒酣拔剑斫地歌
但纵高吟开醉胆	静嫌对奕动机心
中丞教作沧浪主	相国呼为金石僧
大宛名马日千里	丹山一凤飞九霄
诗带禅心，半夜吟声分佛火	酒逢敌手，一场醉梦闹秋虫
丹荔同尝，游宦相从忆南海	紫藤过访，结邻且喜近东坡
新堤旧井各无恙	引杯看剑坐生风
胚胎燕赵悲歌气	雄长沅湘著作才
心声相感鹤欲舞	笔力所至花为香
秀才天下为己任	辣手著作空时髦
石头偃蹇应呼丈	松意萧疏不耐官
独立千载谁与友	拨弃万事勿复谈
入地狱乃佛许	知天命是圣言
从事西方，生极乐国土	所谓佛法，作忍辱仙人
进士为官，折腰不媚	贵人有疾，在目无瞳
帆如秋叶来天上	人似春蚕卧茧中
客如流水住时少	财比闲花散处多
发皇人文，于澧托始	考论学术，结社自由
澧江滥觞，至八百洞庭合流始为大	社会进化，赖二三豪隽讲学开其先
市人聚观来宾，高车驷马	楚国宝善之子，适馆授餐
到此便含无尽意	置身已在最高层
琴与俱，棋与俱，酒尊与俱，老子兴复不浅	山可乐，水可乐，禽鸟可乐，诸君住且为佳
今试思世变何如哉，横流沧海，频起大风波，河山带砺是谁家，愿诸生尝胆卧薪，每饭不忘天下事	士多为境遇所累耳，咬得菜根，才算奇男子，将相王侯守有种，看前哲断齑画粥，读书全靠秀才时
时事迫艰危，今日朝廷方旰食	学人志康济，此时粗粝亦民膏
百折不回，十七次铁血精神，始有去年今日	一笔勾尽，四千年帝王历史，才成民主共和
喜大好河山，从兹永奠金汤固	愿一般儿女，莫作承平歌舞看
种瓜得瓜，种豆得豆	十年树木，百年树人
乙巳以来，辛亥以来，癸丑以来，拓开手段十年做过去，幸皆有色有声，东篱正是著花时，容我欢呼万岁	国庆纪念，地方纪念，立校纪念，缩小范围三者此独存，为告吾师吾友，北极不须回首望，且然快活两天
四载门墙蒙教育	十年树木长风云
入水登山，开几条捷径	攒天打洞，有多少神通
朝发昆仑暮碣石	上穷碧落下黄泉
鸡犬同登极乐界	神仙合住自由乡
几许精神，构成此纪念物	无多形式，建设于教育家
当念破浪乘风，好勇端为知耻	若论保身捍国，尚武须要能兵
自愧未能，敢云各科成绩	人须自谅，不过小学初基
本道家术，为法家言，清净亦刑名，老子韩非应合传	以方内人，作方外想，古今有生死，秦皇汉武不曾仙
深情抵江水	古道照南山
名山大好吾家有	游客昔评天下无
同看云海光明顶	难得天西接引僧
率水由山，其民好礼	春蚕秋稼，有女如荼
几生修得到	一日不可无
宾至如归，教庖人善调鼎鼐	春来且乐，劝旅客莫问升沉
我自田间来，知尔疾苦	是非久居地，且忍须臾
也不设藩篱，恐风月畏人拘束	可大开门户，就江山与我品题
尽力量为善	振精神读书
太行云物蔚然，羡冰玉才名，此间无出君右者	少陵稷契自许，到蓬莱高处，时人望之若登仙
玩人丧德，玩物丧志	多见缺殆，多闻缺疑
口莫多言，情莫多妄	名可强立，功可强成
色即是空，空即是色	恩生于害，害生于恩
美言不信，信言不美	疑人莫用，用人莫疑
霸国战智，王国战义，帝国战德	上士闭心，中士闭口，下士闭门
放开肚皮吃饭	立定脚跟做人
亦思于物有济	自愧为人所容
尽交天下贤豪长者	常作江山烟月主人
坐到二更，合眼即睡	心无一事，敲门不惊
著书忌早，处事忌扰，立朝忌巧，居室忌好	制行欲方，行事欲圆，存心欲拙，作文欲华
自长非所增，自短非所损	独立不惭影，独寝不惭衾
敬胜怠，义胜欲	知其雄，守其雌
好学近智，力行近仁，知耻近勇	在官惟明，莅事惟平，立身惟清
学吃亏，寻快活	习不语，省是非
有争气者勿与辨	当得意时须少言
家业易消，莫俾易中消去	好人难做，须从难处做成
攻玉以石，洗金以盐，当知取长弃短	甘井近竭，直木近伐，所贵匿采韬光
我亦戏场人，世味直同鸡弃肋	卿将狎客老，名心还想豹留皮
海天飞炮亲挝鼓	夜月扬帆坐读书
人尽合群，可以集事	天与不取，是谓无能
短衣匹马随李广	飞书驰檄用枚皋
吉凶悔吝生乎动	天地苍茫老此才
卜邻喜近清凉宅	与客同参文字禅
说法平台，生公一语石一语	栖真斗室，老僧半闲云半闲
今日几人存，酒阑却忆十年事	何由似平昔，笔阵独扫千人军
沉沉夥颐，超超元箸	荒荒坤轴，泱泱大风
祢生不耻鼓吏，落莫英雄，我思古来慷慨悲歌之士	韩侯愿为假王，离奇身世，谁能拔尔抑塞磊落奇才
纪信韩信，假帝假王	宣尼牟尼，大圣大觉
邹孟子，吴孟子，寺人孟子，一男一女，一不男不女	周宣王，齐宣王，司马宣王，一君一臣，一不君不臣
观音大士，妙音梵音海潮音	诸相如来，人相我相众生相
迅雷风烈，烈风雷雨	绝地天通，通天地人
如砥如矢	至鲁至齐
以水监当于民监	尽信书不如无书
我佛以色相示人，原思普渡众生，开场演说	同胞因饥溺待拯，只得敷陈片席，借助弦歌
博施济众	救灾恤邻
天下自任，故饥犹己饥，溺犹己溺	民吾同胞，愿解衣衣之，推食食之
无狂放气，无遭学气，无名士风流气，方称儒者	有诵读声，有纺织声，有小儿啼笑声，才算人家
克己最严，须从难处去克	为善必果，勿以小而不为
莫对失意人而谈得意事	从来有名士不取无名钱
造物最忌者巧	万类相感以诚
一物不知，儒者之耻	片长自足，壮夫不为
读书作文，我用我法	莳花种竹，吾爱吾庐
求应用学	复本体明
大巧若拙，大辩若讷	相马以舆，相士以居
小人溺于水，君子溺于口	井蛙以语海，夏虫以语冰
直木先伐，甘井先竭	贪夫殉财，烈士殉名
烧泥为瓦，燔木为炭，蜂窠为蜜	冶金以盐，濯锦以鱼，浣布以灰
靠山吃山，靠水吃水	种豆得豆，种瓜得瓜
既勤垣墉，斯是陋室	以蔽风雨，相协厥居
读古人书，须设身处地以想	论天下事，要揆情度理三思
未逢前席问苍生，且容我歀段出都，长啸去也	重指吟鞭向历下，试看此层峦绕郭，相识犹曾
为官不过六百石	著书岂止五千言
零落雨中花，春梦惊回栖凤宅	绸缪天下事，壮心销尽石鱼斋
暗室中须问心得过	平地处亦失足堪虞
拜欧揖苏，成杀青书，列祖列宗，神所歆也	洗爵奠斝，比焚黄祭，于堂于著，礼亦宜之
为告万子孙，国家共和，本来世异秦世	各自一昭穆，牲酒时祀，莫道春非我春
宁蹈海不帝秦，幸也国已称民，嬗世守高曾矩矱	将营室先立庙，悲哉秋之为气，妥灵揽左右湖山
引袖拂寒林，古意苍茫，看四壁云山，青来剑外	停琴贮凉月，予怀浩渺，喜一篙春水，绿到江南
剑客酒客慷慨至	梨花梅花参差开
枳敢言材，能免斧斤终是福	园何必大，不分畛域自然宽
师友肯临容膝地	子孙莫负等身书
茅屋八九间，钓雨耕烟，须信富不如贫，贵不如贱	竹书千万字，灌花酿酒，可知安自宜乐，闲自宜清
长此安居，便是三生有幸	虽非大厦，亦岂一木能支
日食一升饭，勿饮酒	不读五千卷，莫入门
读崔镳五千卷，方入吾室	似韩愈三十年，始有此庐
吾十有五，而志于学	人一己千，虽愚必明
田园一蚊睫	书卷百牛腰
愁无了期，遇愁时休只管愁去	乐难整段，得乐处且零星乐些
喜怒哀惧爱恶欲	柴米油盐酱醋茶
子弟欲培高矮树	烟波时看往来船
厝火积薪，家主慎毋忘远祸	粗鱼笨肉，厨娘偏会作调人
有盐同咸，无盐同淡	冷水要挑，热水要烧
庄周以至人自居，乃谓游逍遥之墟，食苟简之田，立不贷之圃	韩愈为天下所笑，犹将求国家之事，耕宽闲之野，钓寂寞之滨
后世贤，师吾俭	臣父清，恐人知
过尔优游，恐不堪事	吾不田舍，复在何人
存心要耐得烦，安乐都从忧患始	遇事务见其大，吃亏恒占便宜多
至诚从无妄二字做起	众善皆不忍一念发生
仆与君兮，同为糟粕灰烬之余矣	登斯楼也，其有乔木沧桑之感乎
四时春夏秋冬景	一个东西南北人
花长好，月长圆，人长寿，国之福	树欲静，风欲宁，子欲养，夭必从
博爱之谓仁	见险而能止
有大人先生席地幕天，能荷锸自随则可	非遗世独立漱流枕石，至篨衣不掩奈何
我以公余询疾苦	君将仁术起疮痍
人各有能，少成若天性	幼而不学，老大徒悲伤
是可忍也，必其人为木石心肠，秦越肥瘠	登斯堂者，当到处免孤寒失所，漂泊无归
谷有神，木且有神，六府三事允治	民无恙，岁亦无恙，一年四季平安
以智之乐，得仁之寿	其流不滞，亦静不哗
近者悦，远者来，莫以斗筲自限	志同方，道同术，须知稼穑维艰
求王盛符，有赵岐隐	非名士习，是公羊家
青出于蓝	素以为绚
此是寓公汤沐邑	且听孺子沧浪歌
诸君能知味者	此地可避秦无
欲把西湖比西子	从来佳茗似佳人
置邮传命	为政在人
发乎迩，见乎远	观其器，知其工
昔晚唐建安余氏肇启书林，世界阅千余岁矣，其后三峰万卷，同时梅溪秀岩，文采风流，我思古人，聊从公等纂坊肆雅闻，缥缃掌故	自北宋布衣毕生始为活板，变迁可一二数耶，近稽兰雪桂坡，上溯石经漆简，棣通演进，以有今日，何况此间称水陆形胜，东南管枢
书不读人，人实读书，故曰书可读，书无不可读	室难容我，我能容室，果何室足云，室陋之足云
必正必中，不妨存界限	对内对外，赖此作屏藩
王者命于天，谁敢化蛇当道	英雄居此地，何妨扪虱谈兵
吾人尽草泽奇男，不管是何朝代	此地乃桃源变相，故能长驻春风
凭栏望韩夫子祠，如此江山，已让前贤留姓氏	把酒吊马将军墓，奈何天地，竟持残局付英雄
低头思赦乡，举头望明月	左手持酒杯，右手持蟹螯
襟抱谁开，登楼纵眺	江山如此，有酒在尊
漫论他后到先来，但愿个中人，作不速佳客	略增些耳闻目见，也算这层阁，是进步断梯
生死人，肉白骨	拨云雾，见青天
尼父传经，寸肤莫毁	如来说法，两足最尊
乡社重联九老会	诗邻近接两当轩
得地自收风月景	替天多植栋梁材
悠也久也，世守也	经之营之，父作之
代议九年再活	兹会万岁千秋
假面登场，其中有孝子忠臣，当局莫轻看过	新腔协律，即此是晨钟暮鼓，大家只管听来
是一般傀儡登场，漫道说台上衣冠是假	不过与痴人说梦，休认做眼前富贵为真
蜉蝣天地，蛮触战争，大作小观小亦大	咫尺江山，须臾富贵，无为有处有还无
盛衰何常，吾人于热闹场中看惯了	贤愚同尽，大家从鱼龙队里混过来
男无假，女无真，怎么无人嫌假	你不来，我不怪，缘何不请自来
休疑这出戏没甚头由，似幻似真，不过劝人为善	试看上得场谁非脚色，何今何古，还须自我翻新
你看我非我，我看我亦非我	他装谁是谁，谁装谁就是谁
市内客官们，也要关切些艰难时局	眼前尺寸地，不知淘汰了多少英雄
既己上台，不怕大家在旁边看戏	自能了局，何劳诸位替古人担忧
到甚么地方说甚么话	穿何等衣服象何等人
你看这班人，以假作真，才上台就变脸色	他同那件事，非名即利，未出脚煞费心机
真者犹假，假何必非真，看诸君粉墨登场，领异标新，同博寻常一笑粲	古或胜今，今亦且成古，叹三代韶韺如梦，求本知变，聊应斟酌百家长
面目总非真，借己证人，由他做作	事情多不假，居今鉴古，要你思量
累累如贯珠，旋相为宫十二律	洋洋乎盈耳，环而听者数千人
大风歌汉	同日咏霓
万事皆雪浪淘沙，问谁铁板铜琶，为我唱大江东去	一年如春灯过眼，只剩鲲弦羯鼓，留人到红日西斜
肯唱戏是阴功，许靠菩萨吃饭	要上台充角色，须看时景穿衣
知音者才许来，莫到这地方睡觉	看戏的都好笑，何须替古人担忧
古属南苏州，岂无吴会讴歈，陈隋金粉	新翻出塞曲，间以浑驼剑器，敕勒边声
潇湘门外柳枝多，听玉笛飞声，乡思暗牵橘浦	烟雨池边鸿影度，忽苍龙入破，江风吹下潭州
东馆接朱陵，好与长沙回舞袖	南山笼紫盖，共听仙乐奏云璈
笛歌吹开九面云，看舞袖频翻，风流当忆长沙国	家山共此三湘水，听乡音无改，雅调如翻渔父词
上马杀贼，下马草檄	东铭砭愚，西铭箴顽
七疏无效一击去	九重亟盼孤臣还
黄河落胸有奇气	白云在袖无躁心
壁立千仞，犹恐未免俗	胸包九流，而后可谈经
策河者三，命农者三，建学校者三，既复揽英接秀吐握者三，政报三年，公署上上考而公且去	簪花第一，饮泉第一，守江山第一，故应捍患御灾治平第一，化先一郡，民皆皞皞如而民不庸
左江右湖，兼领庐阜	荻花枫叶，且官浔阳
当其下笔逞豪俊	未曾有此奇嶙峋
黄舒山水发奇特	张杨文笔同雄横
卜式输财汉牧子	弦高卫国郑商人
事不终始，无务多业	任有大小，惟其所能
奇才间出汉三辅	闳识下视禹九州
城西风雨老树立	夜半星月玄谈生
退之工文辞，学者从而师事	司马相中国，远人服其威名
一鹗忽翔万云怒	群虬相奋孤剑啼
人称其才，我称其德	不为良相，便为良医
求其生不得则无恨	勿以善之小而不为
聋两耳，跛一足	学三绝，人千秋
槐花黄，举子忙	文选烂，秀才半
融异为同，化小为大	行之以渐，持之以恒
挂冠自昔曾骑虎	用力于今好画龙
尝将冷眼观螃蟹	不向朱门画牡丹
无大牺牲心，何能发难	有少成败见，岂足论人
惟楚有材，纳于大麓	于斯为盛，藏之名山
此地不安，信是乡邻争斗	这场用武，都缘陵谷沧桑
此是人间第几福地几洞天，怪道书无传者	安得世外有一桃源一渔父，避秦暴共居之
九千尺扈斑高蹲，南来俯视群峰小	两三折潆水环绕，西去宁知一苇艰
野言山貌豪门客	秘计阴谋退院僧
炉火红深，与我煨芋	窗树绿满，烦公写蕉
万事从来风过耳	一年几见月当头
花长好，月长圆，人长寿	车同轨，书同文，行同伦
梦里不知身是客	此间大有人图侬
南无三藐三菩提	西方一花一世界
东方献寿	麟笔书春
清斯缨乃濯	纯以俭而廉
丁此时艰须努力	未应国事竟灰心
甲擐东陲，黄海有警	辰拱北极，紫微先春
周宣汉武旧称治	大统春王新纪元
地球一周绕日	爆竹万户更新
岁首为春，吾国亦地球六十三国之一国	欧元殊亚，今年是耶历千九百年又五年
痛吾母终天倏半岁	又地球绕日交一周
昨送一年去，今迎一年来，法天布新除旧	我尽几分心，人蒙几分福，折狱非佞惟良
九万里绕日地球，又一周改岁	十三国轰雷炮火，今孤注看人
兹且首三百六句，愿时时逢开口笑	去年已五十九过，譬种种如今日生
盼未来春秋三世升平，定月球殖民，欧洲弭战	记过去一年吾国大事，有赵佗窃帝，翟义起兵
添丁延寿称心过	上巳清明转眼来
如火如荼协商战云，美利坚加盟，俄罗斯革命	可惊可愕过去政局，宣统帝复辟，零陵郡起兵
一鼓下巴丘，快事快事	满城守汉腊，过年过年
七年即戎，新国今届七年，听爆竹陡增风云气	一日讲武，诸君须争一日，作干城还是子弟兵
春为一岁首	月傍九霄多
五载郎曹，窃比冯唐犹未老	一官狱吏，若逢周勃也称尊
老骥思千里	鹧鹩足一枝
初三元旦	第二新年
辛苦半生游蜀地	未知何日返秦川
乍离水火	始有屋庐
竹比劲，石比顽，旧人又阅新岁	水益深，火益热，时局略如臣家
群盗如毛	大家努力
集群策群力，战商于市	愿大慈大悲，庇我过年
过去百端，乱扰扰有如水	未来万事，愿熙熙同此春
犹是湘粤滇黔激烈兵争，送年迎年，却无情有恨	坐怜秋冬春夏模糊浪掷，此日之日，须涤旧布新
岁则逝，齿则加，过去一年，一年碌碌	突不黔，席不暖，未来万事，万事茫茫
神州异域	旧历新年
今世为何世	故春非我春
一木焉能支大厦	欠金何必建茆亭
漫道此之谓	谁知恶在其
爷解弄璋儿弄瓦	兄曾偎翠弟偎红
何谓文，戏文曲文，声出金石	乌乎敬，冰敬炭敬，用如泥沙
庄梦未知何日醒	鞠花从此不须开
选择使子，乡党自好者，望望然欲洁其身，弗顾也，弗视也	举尔所知，有贱丈夫焉，洋洋乎而罔市利，患得之，患失之
选于众，刍荛者往焉，雉兔者往焉，无分东西	举贤才，吾闻其语矣，吾见其人矣，必有酒肉
江汉秋阳不可尚	武昌夏口此为雄
借公债以弥私亏，人人恨入骨髓	引旧学而办新政，事事袭其皮毛
百无一事可言教	十有九分不像官
耀武扬威，隔窗子怒门斗两眼	穷奢极欲，提篮儿买豆腐半斤
教无所教偏称教	官不成官却是官
七品八品九品，愈趋而愈下	一集二集三集，日积而日多
说甚么无双国士	不过是九品官儿
宗室八旗才子草	江山九姓美人麻
伊于胡底	何以文为
赵子龙一身是胆	左丘明两眼无珠
土产有三，驴子臭虫候补道	制军无二，杀人见客绝代公
相国合肥天下瘦	尚书常熟世间荒
旧鬼烦冤新鬼哭	他生未卜此生休
三品功名丢马尾	一生艳福仗蛾眉
八哨勇同行，幸免头颅葬冀北	半文钱不值，有何面目见江东
且漫道见所未觅，闻所束闻，即此格致关头，认真下手处	何以能精益求精，密益求密，须从鬼神屋漏，仔细扪心来
逸居无教则近	老而不死是为
墨笑儒，韩笑佛，司马笑道，侬惟自笑也	舜隐农，说隐工，胶鬲隐商，伶亦可隐乎
老骥伏枥	流莺比邻
江淮河汉	日月星辰
其死也荣，其生也哀，天华千古，稚华千古	载寝之地，载衣之裼，新化一人，善化一人
闰生是基督教徒，时艺有灵新约废	魏武乃几奄上爵，曹家无语法人悲
兄弟三人，酒癖赌癖烟癖	田园万顷，今年明年后年
众楚人咻，引而置之庄岳	一车薪火，可使高于岑楼
洪水横流，淹没汉满蒙回藏	宪章文武，尽是公侯伯子男
民犹是也，国犹是也	总而盲之，统而言之
选必得其人，以人治人，究竟好人见面少	举的尽是鬼，就鬼打鬼，任他丑鬼出头来
以言餂，以币交，亦运而已矣	有酒食，有盛馔，则动心否乎
男女平权，公说公有理，婆说婆有理	阴阳合历，你过你的年，我过我的年
三国谋臣巴夏礼	八门提督瑞芝山
为小相，予欲无言，则将焉用彼相	有世臣，是可忍也，今之所谓良臣
五日内三相沦亡，真假革殊途，一老一病一冤枉	两月间四夷宾服，战守和异议，半推半就半糊涂
庸庸碌碌曹丞相	哭哭啼啼董太师
少是夫妻老是伴	新来媳妇乍来婆
逆不靖，威不扬，两将军难兄难弟	波未宁，海未定，一中丞忧国忧民
以酒为缘，以色为缘，十二时买笑追欢，永夕永朝酣大梦	诚心看戏，诚意听戏，四九旦登场夺锦，双麟双凤共消魂
逢君之恶，罪不容于死	时日曷丧，予及汝偕亡
毕生事业三书院	盖世功名一海塘
澄清海甸沧浪水	保障东南伯虎坟
共知心似水	安见我非鱼
白旗丁偏心真可怕	青瞎子无目不成睛
部院难为为掌院	桂林不守守东林
丹青不知老将至	云山况是客中过
题纸发来九五扣	门包退换两三回
尚书只恨尚书少	庶子惟嫌庶子多
尊姓本来貂不足	大名倒转豕而啼
螬食尚留井上果	鸮声啼杀墓门花
司中呼小马	堂上坐长麟
问傲弟为虎作伥，贻害湘中，生谁祸首	俨摄皇从龙佐命，相逢地下，死亦余辜
吃老子的饭，穿老子的衣，一世到老，都亏老子	叫天尊不应，喊天尊不灵，四脚朝天，莫怪天尊
冻雨洒窗，东二点，西三点	切瓜分片，横七刀，竖八刀
怪怪奇奇，似谢聘三方称学者	摇摇摆摆，看刘开万何等秀才
姓名疑入红楼梦	夫婿曾鏖赤壁兵
季子自命为高，与吾意见大相左	藩侯以身许国，笑他功烈亦何曾
荷尽已无擎雨盖	菊残犹有傲霜枝
士为知已	卿本佳人
夜夜出游，知虞公之不可谏	朝朝来聒，何许子之不惮烦
园日涉以成趣	门虽设而常关
迨吉俨然人有礼	于归谁谓汝无家
大观园开，小广寒闭，小固不可以敌大	仁慈院兴，张公祠废，张也难与并为仁
出世本卑微，居然大贵大富	盖棺应定论，究是功狗功人
不如己者无与友	其为人也小有才
惠而不知为政	民亦与之偕亡
省长卷款，督军弃城，这才算文官要钱，武官怕死	敌来则逃，兵溃则抢，大都是下水思命，上水思财
文告尽空言，尸位素餐，何曾念哀鸿四野	鼎爻占覆餗，及时行乐，还要叉麻雀八圈
卖国求荣，早知曹瞒遗种碑无字	倾心媚外，不期章惇余孽死有头
罢学救亡，罢市救亡，我两界挺身先起	民心不死，民国不死，愿诸君努力进行
称胡帅，督辫军，先绪班班可仿	结同宗，联婚媾，后裔世吐其昌
复辟著奇勋，海内同声称武圣	屠民成大业，湘中众口颂勋臣
贤孙有尧舜禹汤，继继承承，世泽至今绵七杀	军阀遍鲁甘奉皖，轰轰烈烈，威名岂独震三湘
民无能名，敬何别于犬马	盗亦有道，尧以传之禹汤
这督军合唤作祸害一千年，博其欢心，莫如敬冰敬炭，敬孝之用在敬，不敬何别于犬马	俺省长算犹辖畸零二十县，上个徽号，大哉尧服尧行，尧人皆可为尧，唯尧能保我子孙
万寿无疆，普天同庆	三军败绩，割地求和
台湾省已归日本	颐和园又搭天棚
也穿靴子，也戴顶子，一样衣冠无岁考	可下乡闱，可下北闱，两条门路得科名
穷鬼哥快出去，莫要纠缠小弟	财神爷请进来，何妨照看晚生
世事如此艰危，新国会心恋地盘，食客三千难解散	民生虽极困苦，旧议员手拿饭碗，月薪五百不甘抛
树绩毫无，只知藏垢纳污，细流同归于海	勋名安在，除却贪财好色，其余不足以观
王孙本自困穷来，忆当年足冷牛衣，典钗勖学，分得细君势利，助成季子功名，谁知薄幸无情，遽忘贫贱，忍令鸳鸯独宿，枉教鹦鹉能言，冤孽几时休，悔嫁狂且输奠雁	楷模讵堪师表任，叹此日头飘鹤发，就木惊心，竟将白首残生，强订青春少妇，但愿阎罗有眼，早赐勾销，放开病马樊笼，斩断莲蒿蔓引，琵琶他处抱，让将云雨早登蜂
可怜光彩生门户	未有涓埃答圣朝
判地皮借公肥私，穿一件狐皮挂	昧良心趁火打劫，用几个狼心钱
史记深入不	诗曰德輶如
万古云霄争片羽	几人性命等轻鸿
门面有税，膏捐有税，烟酒糖有税，画策无遗，求也可使治赋	左右曰贤，国人曰贤，诸大夫曰贤，盖棺论定，今之所谓良臣
夜月光辉宇宙	春霄威震乾坤
咦着邪哩	嚷见鬼么
君恩深似海	臣节重如山
君恩深似海矣	臣节重如山乎
二百元尚在摇头，水涨船高，是要老子命	十八票尚难到手，风来舵转，丢他娘的球
巡抚打巡丁，小题大做	文宗改文字，矮屋长枪
监生监临，斯文扫地	巡检巡抚，医术通天
霜降遭风，四野难容老叶	元宵遇雨，万民皆怨初春
斗霄何足算也	才难不其然乎
冯尔康不过尔尔	戴彬元未必彬彬
司徒托体姜嫄，可怜简狄凄凉，当日虚征玄鸟瑞	拓跋建都统万，试问平城寥落，何年改作赫连王
二百年擅改王章，初次毫无伦次	数万人自持考具，钧培大不栽培
吾子勉旃，驾廪增附而上	先生休矣，在倡隶卒之间
辇辈同车，夫夫竟作非非想	究宄同穴，九九还将八八除
夫何为哉，见其参于前也	无非事者，欲有谋则就之
顾我则笑	问道于盲
荡荡乎民无能名焉，不图为乐之至于斯也	滔滔者天下皆是也，孰谓鄹人之子知礼乎
明月清风，不用一钱买	传神写照，正在阿堵中
畦治夏月人非病	水皱春池事不干
欲吃新河鸭	须交陈海鹏
欲吃新河鸭子	须交陈海鹏孙
新年纳余庆	嘉节号长春
三千里外一条水	十二时中两度潮
坐看吴粤两山色	默契羲文千古心
佩韦遵考训	晦木谨师传
水云长日神仙府	禾黍丰年富贵家
一窍有泉通地脉	四时无雨滴天浆
师师庶僚，居安宅而立正位	济济多士，由义路而入礼门
学成君子，如麟凤之为祥，而龙虎之为变	德在生民，如雨露之为泽，而雷霆之为威
十二峰送青排闼，自天宝以飞来	五百年逃墨归儒，跨开元之顶上
东墙倒，西墙倒，窥见室家之好	前巷深，后巷深，不闻车马之音
鸟识元机，衔得春来花上弄	鱼穿地脉，挹将月向水边吞
门大要容千骑入	堂深不觉百男欢
文价早归唐吏部	将坛今拜汉淮阴
有客如擒虎	无钱请退之
未得之乎一字力	只因而已十年闲
春风阆苑三千客	明月扬州第一楼
天边将满一轮月	世上还钟百岁人
年与潞公同丙午	日临莱国占中元
光依东壁图书府	心在西湖山水间
官居东壁图书府	家住西湖山水间
始余起兵于濠上，先崇捧日之心	逮兹定鼎于江南，遂作擎天之柱
破虏平蛮，功贯古今人第一	出将入相，才兼文武世无双
国朝谋略无双士	翰苑文章第一家
洛水元龟初献瑞，阴数九，阳数九，九九八十一数，数通乎道，道合元始天尊，一诚有感	岐山丹凤两呈祥，雄鸣六，雌鸣六，六六三十六声，声闻于天，天生嘉靖皇帝，万寿无疆
揲灵蓍之草以成文，天数五，地数五，五五二十五数，数生于道，道合元始天尊，尊无二上	截嶰竹之筒以协律，阳声六，阴声六，六六三十六声，声闻于天，天生嘉靖皇帝，帝统万年
日月并明，万国仰大明天子	丘山为岳，四方颂太岳相公
海无波涛，海瑞之工不浅	林有梁栋，林润之泽居多
春梦惯迷人，九环仙骨，误著了一品朝衣，任鸡鸣紫陌，马踏红尘，军门向那头跳出	空山曾约伴，六诏杯茶，犹记得七闽片语，看剑影横天，笛声吹海，先生从何处飞来
门多将相文中子	身系安危郭令公
后死须知无二道	先生岂愿有忠名
花外子规燕市月	柳边精卫浙江潮
问如何过日	但即此是天
仗义半从屠狗辈	负心多是读书人
金欲两千酬漂母	鞭须六百挞平王
一池金玉如如化	满眼青黄色色真
未必玄关别名教	须知书户孕江山
炼石补星辰，两月兴工当万历，缵禹之绪	凿山振河海，千年遗迹在三江，于汤有光
汉封侯，晋封王，有明封帝，圣天子可谓厚矣	内有奸，外有敌，中原有贼，大将军何以待之
万事不如杯在手	一年几见月当头
但愿桑麻成乐土	不妨诗酒上邻霄
读儒书不奉佛教	遵母命权作道场
近圣人之居，教亦多术矣	守先生之道，文不在兹乎
淮蔡之功茂矣，抑又过之，大难削平，重奠东南半壁	琴鹤之操凛然，于今为烈，名贤继起，恰符五百余年
石压笋斜出	岩垂花倒开
名满天下，不曾出户一步	言满天下，不曾出口一字
周雅赓歌，如山如川如日月	箕畴敛福，曰富曰寿曰康宁
文德武功，兼帝王而大备	心宗性学，贯圣智以纯全
辇道风清，葭管万年调玉露	瑶池春暖，华灯五夜彻琼霄
沸地笙镛，丹凤和鸣占景运	弥天烟霭，青鸾翔舞识祯符
算永东华，若木光腾春九十	祥开南极，蟠桃花放岁三千
保合太和，道综乾始坤生，两仪并久	诞膺多福，功被民熙物阜，四海皆春
帝握贞符，禹甸尽归沧海贡	天开景运，尧封常祝紫宸朝
十雨五风，处处康衢歌帝力	千秋万岁，年年华渚耀神光
敷天长戴仁天，知后天之不老	大地同游乐地，真应地以无疆
圣算无疆，矗矗鳌山开寿域	天颜有喜，溶溶鱼藻漾恩波
皇极运而岁月日时无易	圣德大而禄位名寿并隆
日之升，月之恒，万年延宝祚	天所覆，地所载，亿祀奠金瓯
四时为柄	万象皆春
百顺为福	六合同春
佛天佛日	寿世寿民
皇建福极	位在德元
图成耕织	诗集攸同
愿圣人寿	近天子光
尧龄增瑞甲	轩纪叶长庚
九五福曰寿	八千岁为秋
八征陈姒范	三祝晋尧封
篆凝仁寿字	花发吉祥春
祝恒河沙寿	歌大海潮音
乾玑甄月轨	泰筴衍天环
景命寿于旗翼	淳风鬯彼垓埏
五福堂同五代	八旬时念八征
泰笈中符天地数	坤珍大阐岳川祥
星云丽近中秋节	山海祥开益地图
寿星四照环辰北	王会来同暨日南
春秋纪合八千岁	甲子周回三万旬
皇响福锡庶民福	帝如春与四时春
位禄名寿德惟券	高明博厚久斯征
八功八德无量佛	千春千秋大椿年
轩箓正当符健顺	义文从此衍贞元
人如夏谚歌游豫	地是春台乐皞熙
春台煦育歌绥万	化日舒长纪大千
福由天纵超千圣	年越古稀又十春
能以美利利天下	是用多福福一人
献华童子名长寿	得道仙翁住太常
四时来备各以叙	如川方至莫不增
皇建极会极归极	帝作歌赓歌载歌
由庚庆洽三千界	周甲重开二十春
万年椿寿斯为寿	五世兰孙又见孙
万众人天欢赞佛	十方功德统遵王
化国蜚提春大共	寿人更老说从长
渥恩蠲诏骈科诏	新庆交封暨缅封
桥门迈汉三雍典	职贡超唐十道图
鸠杖作朋春宴饫	莺衣呈舞嘏词新
寿址培基山万岁	恩波酾润水中泠
东西朔南，讫于四海	岁时月日，惟曰万年
山盈川冲，受兹介福	辕萌壤叟，同我太平
一字一音，求合于古	万首万遍，均和其声
敬天勤民，以笃庆祚	揆文奋武，载扬大声
儒馆献歌，礼官纪典	海人憬德，缨序蒙禔
文武圣神，在明明德	位禄名寿，得全全昌
花雨能仁，祝嵩龄亿载	昙枝普茂，巩海甸三乘
五十有五年，堂开五代	八旬兼八月，玺刻八征
七曜灿珠囊，荣镜宇宙	万年绵宝箓，合撰升恒
万古希逢，岂止三四五六	一人有庆，直至亿兆京垓
久道久照久成，久征不息	贞观贞明贞一，贞下起元
无我相，无人相，无边寿相	有善缘，有德缘，有大福缘
五试轮经，蕊榜宏开科甲乙	七均正乐，葩诗新订谱宫商
旸雨协丰，占征念九畴之八	京垓增泰，筴呼闻万寿者三
就如日，瞻如云，梯航群介寿	轩乎鼓，鼚乎舞，衢壤遍熙春
翠箓演天元，泰策揲图书正位	珠弧环斗柄，寿星辉角亢南缠
临雍茂上仪，圜桥水与恩波渥	勒石期寿世，猎碣文从圣藻新
期艾应昌禔，七旬赴宴三千里	埏垓昭景贶，五代同堂二百家
集山海梯航，东鲽西鹣，万国图归王会	感风云律吕，南兜北昧，九重乐奏钧天
八月际昌期，玉琯金钟，谱出一十三徽律吕	亿年开景福，丹缄翠箓，歌成万八千岁春秋
龙飞五十有五年，庆一时五数合天，五数合地，五事修，五福备，五世同堂，五色斑烂辉彩服	鹤算八旬逢八月，祝万寿八千为春，八千为秋，八元进，八恺登，八音从律，八风缥缈奏丹墀
日丽丹山，云绕旌旗辉凤羽	祥开紫禁，人从阊阖觐龙光
鳷观翔云，九译同文朝玉陛	凤楼焕彩，八方从律度瑶阊
协气东来，禹甸琛球咸辑瑞	和风南被，尧阶蓂荚早迎春
景纬霞敷，星罕灿三辰珠壁	元和春盎，云璈宣六代咸英
一代典章垂涣汗	万年法守仰都俞
天宠遥颁青锁客	国恩重溢紫泥封
玉宇中朝资珥笔	金瓯亿载庆垂衣
圣德醍醐，花深红药省	帝光纠缦，日丽紫微天
龙德正中天，四海雍熙符广运	凤城回北斗，万邦和协颂平章
黄道天开，东壁琛图辉玉宇	紫宸日丽，西山爽气映瑶阶
画栋凝熙，东望摄提辉晓日	彤庭延景，北临棨戟动朝光
仁寿握乾符，万国车书会极	中和绵鼎箓，九天日月齐光
凝鼎命而当阳，圣箓同符日月	握乾枢以御极，泰阶共仰星云
帝座九重高，禹服周疆环紫极	皇图千祀永，尧天舜日启青阳
紫极正中央，万国共球并集	青阳迎左个，千门雨露皆新
皋应辟春阳，瑞气常浮五雉	羲和回日驭，卿云时捧双龙
日丽金门，五色云屏三岛近	风和玉殿，九霄彩仗百花新
瑞启日中，霞映龙墀晴色迥	春来天上，烟融凤阙曙光高
万化转璇枢，本天而本地	一元开瑞筴，资始以资生
居一得元，秉神符而永极	交三成泰，捧宝胜于重华
宝瑟和瑶琴，百子池边春满	金柯连玉叶，万年枝上云多
珠缀绕龙屏，宝矩光连宝箓	璇题悬凤扆，彤云瑞应彤墀
蟠桃千岁果	温树四时花
东华灿烂日初升，紫气常依晓殿	北阙辉煌云正丽，祥光遍护春台
鳦鸟传长发	苍龙协永绥
九重敷敛范陈箕，曼羡蕃厘共锡	万国会归光戴斗，荡平轨路同遵
洛筹福纪庆洪延，象叶居中建五	乾筴祥符征顺叙，功侔则大函三
辉骈宝券晋云阊，推策纯常集嘏	庆衍瑶筹赢澥屋，阐珍舄弈流禔
重霄日月烛升恒，景运祥开久照	八表山川征乐寿，昌期福集新韶
化成熙皞验风从，治媲春孳夏育	祥迓炽昌昭德致，符呈乾络坤维
亿万龄锡羡延洪，保定自天孔固	三千界重熙洊洽，祥和与物同春
三壶景象驻恒春，扣砌环迎戬谷	六幕光华征复旦，彤宸茂集繁祺
珠囊晷纬迓休征，福界垣昭太乙	玉烛年华彰瑞应，昌辰化溥由庚
川岳献珍符，烟煴阐瑞	日星昭景贶，纠缦呈华
玉琯奏諴和，气调九宇	璇枢征广运，衡正三阶
皇图盛际阳春，观苍驾日升久照	帝座高临北极，庆紫垣星拱端居
顺时宣象咸宜，瑞履青阳开左个	懋德凝禔孔厚，祥延紫气卫中垣
环黼扆瑞焕星云，共睹尧襟舜抱	萃贞符禔流帱载，长披金镜珠囊
遵路傍东垣，庆霄春盎	近光瞻左掖，瑞旭晨升
戴斗镇崆峒，尊临地轴	宣风启阊阖，顺协天枢
韶序启青阳，煦回岁籥	祥光腾紫气，庆溢仙闾
福地胜三壶，延厘锡羡	融风调六琯，鬯景宣韶
昊岁启三元，含和籥转	尧曦光四表，承照华敷
长晷丽前荣，蓬瀛春驻	清芬飘合殿，卿矞晴薰
松牗春回，吉霭正临铜晷永	芝庭日丽，祥光长拥玉枢高
瑶光东指为春，瑞启扶桑齐七政	黄道左旋而运，颂胪戴斗拱三阶
旭临鳷鹊初升，华祝腾欢连月窟	仗转蓬莱徐引，宸居茂对洽春台
福纬耀微垣，瑶枝绚采	春祺凝化宇，玉树承曦
协气绕南荣，苍车献瑞	条风来左序，青锁含辉
朝爽启神霄，蓂滋左砌	青阳升丽景，芝秀东房
银箭应琅璈，蓬壶昼永	铜铺开锦绣，阆苑春浓
优游茀禄咸宜，宝箓日增侔岱华	昌炽寿耆弥固，瑶躔春茂式玑衡
静泰怡神，瑞霭光辉临黼扆	冲融契道，祥风蔼吉畅文轩
生意无边，奏曲文禽谐玉琯	真机可挹，交枝仙萼拥金铃
宝筴叶仙椿，亿龄延祉	泰阶昭景曜，九服均禧
琅璈逸韵应嵩呼，久矣八风从律	阊阖晴光凝嶰吹，康哉九叙惟歌
海宇安恬，圆峤方壶开福地	天阊詄荡，右平左磩上熙台
樽饮康衢，风雨和甘均六幕	弦调宝瑟，星云景庆亘三阶
景丽瑶墀，鸾鹤翔空腾庆霭	春回琼岛，鱼龙献瑞展新图
帱载浃祥和，纠缦交呈旭采	智仁谐乐寿，纯常懋迓春祺
地近玉阶通御气	春回琼琯驻韶光
承恩沾沆瀣	接武引星辰
千年金鉴长留，插架宝书资政要	寸晷铜仪恒惜，掞笺妙蕴发几余
六琯宣和，乐奏钧天回暖律	三阶拱极，图呈益地迓新祺
阊阖象昭回，萝图衍庆	蓬莱春茂鬯，宝戺延祺
斟衢醲化调天醴	击壤欢谣洽德源
函三化洽归玑镜	吹万风和转玉杓
星琯叶珠杓，祥开万象	云屏通碧汉，瑞启三阳
旭日射铜龙，上阳春晓	和风翔玉燕，中禁花浓
兰橑香绕宜春帖	桂馆花浮献寿杯
三岛春深云气暖	九霄地迥月明多
金阙云晴，九华开扇彩	珠楼风细，七宝拂炉烟
春驾苍龙，青阳临左陛	云开丹凤，紫极丽中天
广乐奏钧天，万国衣冠同瞻旭日	阳春回大地，四时橐籥首协温风
雉尾云移，看玉烛光中，星扶华盖	螭头香动，听金铃声里，风展春旗
北斗回枢，紫气迎祥双阙晓	东风入律，彤云献瑞五门春
日丽彤墀，四表光华瞻正朔	云凝宝仗，万方歌舞庆同春
位育本中和，曰旦曰明，至诚丕应	寅清孚上下，亦临亦保，敬德昭宣
道契松云，心传符赤帝	祥呈河洛，治统启青皇
四库藏书，宝笈牙签天禄上	三长选俊，缥囊翠轴月华西
帝典王谟昭万有	乾苞坤络奉三无
衍庆恩深，阳春资发育	右文典重，云汉仰昭回
仙仗五云，鸾鸣和盛世	德车七宿，龙角运中天
金镜开楹，升恒光北极	珠杓映座，长养顺东方
天上垂衣明藻火	日边珥笔颂星云
得气仙蓂长应月	呈祥瑞萐并迎风
五色云英滋秀草	千年露实熟蟠桃
湛露凝甘盈玉瓮	光风布煦应瑶筒
液酌衢尊同介景	音调嶰管遍覃禧
神鼎上方调六膳	宫壶春色酿三浆
旭日丽龙楼，瑞气春融珠树迥	卿云笼鹤禁，祥光晴护玉阶平
金镜霞明，九苞开凤箓	玉衡星正，五色协麟文
元象转星杓，丹霄北拱	重门映春树，紫气东来
麟定螽诜，叶二南于彤管	星轩月殿，配一德于丹宸
景运舒长，天上庆云环紫极	太和翔洽，日边甘露湛瑶墀
树石接蓬莱，三色矞云成幄	轩窗骞象纬，千秋宝箓凝图
阊阖风和，瑞应金萱辉宝箓	蓬莱日永，祥呈仙筴耀春晖
厚德著璇宫，禁掖常尊尧舜	修龄储北斗，春秋永亘贞元
瑶殿凝庥，天上云霞依舜萐	袞衣献寿，域中川岳捧尧尊
景福集璇宫，亿万斯年永登仁寿	慈云辉宝殿，千八百国莫不尊亲
兴庆献春光，瑶草金芝迎爱景	大安调暖律，朱鸾紫凤叶仙韶
玉阶晓拥珩璜，天上庆云移宝扇	金阙遥趋剑佩，春来瑞气满瑶池
丽韶景于履端，璧带风微翔彩燕	耀春辉于复旦，帘衣书静响铜龙
藻景耀中天，瑞启万安殿外	矞云垂北极，祥呈长乐宫前
淑景舒华，绛树含芳承瑞荫	和风叶律，紫鹓调暖奉祥噰
兜罗佛手转金绳，永护坤维日月	优钵昙花开宝界，增辉震旦山河
妙谛证拈花，万户千门皆成宝地	明心同指月，十洲三岛并现金光
北斗泰阶平，仪凤祥云环锦幄	西池佳气绕，袞龙爱日侍斑衣
日耀东瀛，璇室问安云似绮	星回北斗，珠宫寄赏物皆春
春纪八千，和风翔寿宇	皇居九五，香露霭仙宫
瑞启青阳，轩云承翠幄	祥开黄道，羲日展金舆
颂启椒花，百子池边日暖	觞浮柏叶，万年枝上春晴
淑气凝和，天上香浮簇仗	条风扇瑞，宫中日永垂裳
紫御迎春，瑞拂千条御柳	丹楼映日，祥开万树宫花
璚云晓护苍龙阙	玉斗春回紫凤城
瑞雪霁南山，寒收玉宇	条风嘘北斗，春满金瓯
麟趾春深千岁酒	莺声日暖四时花
星转璇杓，光映卿云五色	春回玉琯，祥开彩胜千枝
红日初生，万户祥云临复道	青阳乍转，九天佳气敞重楼
黄道呈祥，八表星环紫阙	青阳布泽，三阶日丽丹霄
律转璇枢，三殿星云复旦	时调玉烛，千门花柳同春
化日丽三阳，春回禹甸	条风和万国，乐奏虞弦
九天淑景凝新旭	三殿晴光接彩霞
迎春曙色含金榜	近日晴光转玉宸
化日舒长，五纬祥光连斗极	惠风和畅，六符瑞采焕台阶
龙影玉珂联，花明御路	鸾声珠履度，日丽天衢
丽正凝祥，境引琅環开积秀	熙韶荟景，曜连奎壁启当阳
海血荟珍函，沿波从朔	春阳迎绮陌，倬汉成文
珠筴护丰京，观化天阊登笈富	铜铺开兑位，同文月竁献琛多
绣岭银河环画栋	丹书玉宇贮琅函
文昌气象联奎壁	道派渊源溯漆沮
典超丽正崇文上	规绍迁豳宅洛初
星云照耀辉天禄	山海崇深荟地灵
仿天一藏书，邠馆冈原扬大烈	应奎三悬象，沛宫父老庆同文
天作泝前光，玉券十华征锡极	人文观大备，瑶签四照见逢原
益地图开，岳贡川珍胪宝笈	丽天文焕，豳京邰室溯仙源
从朔贻规，三院图书有典	指南锡极，九霄云汉为章
日映东隅，被光华于艺圃	源流北海，挹沆瀁之文澜
北镇标云，词林宗斗极	东瀛浴日，学海跂壶天
群玉成山，思文衍邰室	上奎炳耀，绳武播邠风
南斗焕珠弧，六旬御宇，万祀颐和，尧封祝曰圣人寿	前星临黼扆，九陛崇基，三元肇祚，周雅歌之君子宁
北极拱皆朝，子帝有帝，曾孙有孙，五福堂前欢舞彩	后天锡难老，长春如春，元夜不夜，九华灯下寿称觥
东作穑关心，雪融陇麦，烛照田蚕，课雨占晴尚初志	左旋杓向角，节宴尧浆，灯词舜轸，抚时行庆有前规
西域被流沙，年班藩部，岁报屯田，照世杯圆里二万	右垣通阁道，出震迪光，乘乾垂裕，和时烛朗界三千
西定噶喇依，恭者我仆，偝者我俘，蛮目更番入春宴	北逾额济勒，威曰归降，德曰归顺，鸿臣来贺御东朝
南面久仔肩，求衣问夜，秉烛待章，福用敷之次五极	前盟果如意，鸟篆镌琼，鸿文刻玉，古惟稀矣四三皇
北戒拱论都，河得真源，淮得真源，九如咸颂川方至	后车勤觐岳，岱犹望幸，嵩犹望幸，万寿宜歌山有台
东箱启儒席，论敷奥旨，雅肄古歌，诗诵寿万千无量	左海侑宾筵，乐补吹笙，乡观饮酒，礼成月三五而盈
西叙溯成功，振以特磬，声以镈钟，节序新词卑火树	右文鬯鸣盛，风有干城，雅有髦土，科名旧事压灯球
东震旦最尊，楼涌万佛，经译三乘，欢喜园中法轮转	南赡部妙胜，印写秘文，塔飘吉帛，光明天上慧灯悬
西社赛春灯，市流帑镪，釜溢仓粮，六十年逢年布惠	南荣曝朝日，户弛镠租，漕除玉粒，二十万累万全蠲
东陆鸟司开，辛析绀殿，亥藉黛辕，惕若躬亲弈叶守	北辰象布令，秋狝上兰，冬嬉太液，昭哉心法髦期勤
西来福德，智高六帝，帝享万年年，典盛礼隆胪旧政	北向子臣，民奉至尊，尊为众父父，天符人瑞遂初心
气备四时，与天地日月鬼神合其德	教垂万世，继尧舜禹汤文武作之师
尊王言必称尧舜	忧世心同切孔颜
治统溯钦承，法戒兼资，洵哉古可为监	政经崇秩祀，实枚式焕，穆矣其神孔安
蒙难观爻，石径蒺藜皆卦象	拘幽作操，云田柞棫亦琴材
战国风趋下	斯文日再中
孔门功冠三千士	周室生当五百年
述格致诚正修齐治平之传，万世咸承厥训	超德行言语政事文学而外，一人独得其宗
衍一人忠恕之心传，学惟省贯	开万世治平之事业，道极明新
允矣圣人之徒，闻善则行，闻过则喜	大哉夫子之勇，见危必拯，见义必为
性道在文章，深造自得	廉平称治绩，遗爱无穷
馨香分郭外之田，夕膳晨馐，讵敢作拾尘野祭	展拜守家中之训，左昭右穆，何须繙争坐名书
薄稼圃而不为，宜善会先贤之意	敬鬼神而仍远，当恪尊乃祖所闻
旧官宁改汉	遗恨失吞吴
汉家宫阙来天上	武帝旌旗在眼中
吴宫花草埋幽径	魏国山河半夕阳
先武穆而神，大汉千古，大宋千古	后文宣而圣，山东一人，山西一人
赫厥声，濯厥灵，无师保如临父母	天所覆，地所载，有血气莫不尊亲
怒同文武	道即圣贤
圣以武成名，刚毅近仁，于清任时和中更增一席	学于古有获，春秋卒业，在诗书易礼外别有专经
圣至于神，荐馨历千载而遥，如日月行天，江河行地	湖开自汉，崇祀值两峰相对，有武穆在北，忠肃在南
德必有邻，把臂呼岳家父子	忠能择主，鼎足定汉室君臣
亦知吾故主尚存乎？从今日遍逐天涯，且休道万钟千驷	曾许汝立功乃去耳！倘他日相逢歧路，又肯忘樽酒绨袍
史官拟议曰矜，误矣，视吴魏诸人，原如无物	后世尊崇为帝，敢乎，论春秋大义，还是汉臣
惠陵烟雨，涿郡风雷，在昔埙篪兴一旅	魏国山河，吴宫花草，于今蛮触笑三分
识者观时，当西蜀未收，昭烈尚无尺土，操虽汉贼，犹是朝臣，至一十八骑走华容，势方穷促，而慨释非徒报德，只缘急国计而缓奸雄，千古有谁共白	君子喻义，恨东吴割据，刘氏已失偏隅，权即人豪，讵应抗主，以八十一州称敌国，罪实难逃，而拒婚岂曰骄矜，明示绝强援以尊王室，寸心只在自知
三教尽皈依，正直聪明，心似日悬天上	九州隆享祀，英灵昭格，神如水在地中
不爱财，不爱酒，不爱妇人，是个老头陀，只因眉宇间带两字英雄，担搁了五百年入山正果	又要忠，又要孝，又要风流，好场大冤孽，若非胞胎里有三分痴钝，险些做十八滩顺水行舟
此吴地也，不为孙郎立庙	今帝号矣，何须曹氏封侯
拜斯人，便思学斯人，莫混帐磕了头去	入此山，须要出此山，当仔细扪著心来
生何氏，没何年，盖弗可考矣	夫尽忠，子尽孝，可不谓贤乎
雄猛让一人，武善提戈文握管	精英传万世，唐曾显姓宋留名
宇宙大文章，源从孝友	古今名将相，气作星辰
天惟阴骘下民，止于仁，止于敬	帝乃诞敷文德，作之君，作之师
积忠孝以成神，典桂籍科名，予夺后先，十五国文章司命	举阴骘而垂训，鉴槐区德行，权衡富贵，亿万年造化枢机
天开参井文章府	星焕山河孝友师
违亲不孝，背君不忠，敢辞瘴雨蛮烟，采药当年心最苦	传季而王，偕仲而霸，岂意吴头楚尾，瓣香到处德维新
勾吴分土惟三，端委垂型，梅里肇基名最古	迁史世家第一，云仍衍绪，华陂崇祀惠无疆
逞披发仗剑威风，仙佛焉耳矣	有降龙伏虎手段，龟蛇云乎哉
教孝教忠，何殊十七世士夫，显示化身扶正道	为溪为谷，直把五千言文字，参同妙契指迷津
遇有缘人，不枉我望穿眼孔	得无上道，只要汝立定脚跟
彩笔昔曾干气象	文昌新入有光辉
笔足代耕，不厌兼金归掌握	文能行远，何妨只履上云霄
法云广荫无遮会	慧日高悬有相天
泡影乾坤，妆成宝相	色香世界，幻出空花
莲字岧峣，去天尺五临韦曲	芦塘淼漫，在水中央认补陀
真实不虚，大慈悲度一切苦厄	意识无界，空色相现五蕴光明
菩提今菩提，具大神通，忽现千般手眼	自在观自在，是真佛力，总由一念慈悲
即色即空，现慈悲相，吾无隐尔	是万是一，具手眼人，自能辨之
音亦可观，方信聪明无二用	佛何称士，须知儒释有同源
白衣仙人，瓶中水杨柳	朱芾男子，天上石麒麟
我具一片婆心，抱个孩儿送汝	你做百般好事，留些阴骘与他
可托六尺之孤，可寄百里之命，君子人与，君子人也	隐居以求其志，行义以达其道，吾闻其语，吾见其人
自任以天下之重如此	是知其不可而为之与
伊吕允堪俦，若定指挥，岂仅三分兴霸业	魏吴偏并峙，永怀匡复，犹余两表见臣心
梁父吟成高士志	出师表见老臣心
成大事以小心，一生谨慎	仰流风于遗像，万古清高
起八代衰，自昔文章尊北斗	兴四门学，即今俎豆重东胶
进学解成，闲官一席曾三仕	起衰力任，巨制千秋本六经
与水不争能，力尽八年惟注海	升堂思肯构，目穷千里更登台
洪水想当年，幸怪锁洪湖，十万户饭美鱼香，如依夏屋	清时思俭德，祝神来清浦，千百载泳勤沐泽，共乐春台
本来上界神仙，喜功德在民，辉联俎豆	同是盛朝臣子，愿灵明诱我，绩奏江湖
巫支祈井底深潜，澜恬洪泽	阿罗汉波间重出，福佑清淮
示梦记江头，曾许我一帆风顺	安澜遍河上，愿长此大树春荣
圣世不鸣条，默佑湖河占利涉	神功常应律，潜调寒燠叶休征
泄造化之机缄，万世文章开易象	规山川之形胜，千秋陵寝奠淮阳
后天地而生，朱圉犹堪寻圣迹	立帝王之极，白云常此护灵墟
君德难回，当此众叛亲离，若但如微子去，箕子奴，无以激亿万人忠贞之气	臣心不死，即兹魂飞血溅，犹将以周日兴，殷日丧，上诉诸六七王陟降之灵
万井烟浓，人间正熟黄粱饭	四山云起，天上应开白奈花
睡至二三更时，凡功名都成幻境	想到一百年后，无少长俱是古人
杯前三尺青蛇，仙会恍游蓬岛路	笛外一声黄鹤，我来犹记洞庭秋
卅二色神仙宝光，也似佛，也似儒，出世还入世	五千言道德真嗣，亦称师，亦称祖，可名非常名
兄让弟，弟让兄，父命天伦千古重	圣称贤，贤称圣，顽廉懦立百世师
大节凛东藩，四百载至今如昨	崇祠留北渚，万千劫虽死犹生
养性承天，仙教源流通圣教	修真得地，济南风景赛终南
山高则配天，阳鲁阴齐资化育	坤厚故载物，西河东海仰生成
宫中下见南山尽	城上平临北斗悬
云行雨施，不崇朝而遍天下	理大物博，祖阳气之发东方
天下太平无一事	山中高卧有千秋
今尚祀虞，东汉已无高后庙	斯真霸越，西施羞上范家船
事父未能，入庙倾诚皆末节	悦亲有道，见吾不拜也无妨
由孔孟而来，二千年卫道传经，独振斯文统绪	当光宁之世，五十日格非陈善，允宜此地烝尝
大哉夫子之功，百世权衡，六经羽翼	远矣斯文之统，周程私淑，孔孟闻知
亲不负楚，疏不负梁，爱国忠君真气节	骚可为经，策可为史，经天行地大文章
何处招魂，香草还生三户地	当年呵壁，湘流应识九歌心
一门父子三词客	千古文章四大家
是父生是子，家学一门，自昔声名弥宇宙	难兄更难弟，象贤两世，至今俎豆重乡邦
江山故宅空文藻	父子高名重古今
洗菜莫教流去叶	见桃犹记旧曾花
中国有圣人，是祖是师，咄咄西来东土	名山藏帝子，亦仙亦佛，元元北镇南天
顾曲有闲情，不碍破曹真事业	饮醇原雅量，偏嫌生亮并英雄
大帝君臣同骨肉	小乔夫婿是英雄
九伐竟无成，心师武侯，能继祁山六出志	三分不可恃，计诛邓艾，已复阴平一败仇
田鼓祝桑麻，丹荔黄蕉隆肸蚃	云旗回岛屿，珠宫贝阙奠灵长
神德庇三农，统天田以乾象	思膏流百粤，兴云雨于雩坛
嘉澍庆知时，仰神赞天功，灵嘘元气	大田歌既渥，看泽周南海，福庇东瀛
国士无双双国士	忠臣不二二忠臣
铜柱镇鸢飞，顾盼生风，意气真能吞浪泊	金门留马式，男儿报国，姓名何必与云台
才与福难兼，贾傅以来，文字潮儋同万里	地因人始重，河东而外，江山永柳各千秋
双柏仰清标，长忆养人如树	一池寻故迹，同欣凿井得泉
古犹登第厚颜，安知今之必异	鸟尚衔枝封陇，可以人而不如
天意起斯文，不是一封书，安得先生到此	人心归正道，只须八个月，至今百世师之
依然锡麓书堂，南渡文章，上跨萧杨范陆	允矣龟山道脉，东林弦诵，同源濂洛关闽
文宣聿启文昭，木铎千秋，教著江河日月	有虞肇开有宋，云仍万祀，道垂礼乐诗书
疏许立身，一饭心常悬北阙	功存讲学，半弓地已辟东林
德泽沛三吴，百利俱兴，万姓讴歌如昨	勋名崇两代，四贤济美，千秋俎豆常新
望重三朝持亮节	书成十事秉丹心
文克经邦，武克定乱，勋名过开元宰相	忠以辅主，哲以保身，理学推大宋名儒
立朝与天子宰相争是非，悉宗社远谋，国本重计	居恒共师弟朋友相讲习，惟至善性体，小心工夫
教成于家，溯三国六朝，光昭世德	慎追乎远，本一门双义，佑启后人
事君以道，无惮杀身，昔人称锡谷四谏之冠	当官而行，不求利己，后世高碧山十老之风
牧民资保障，自公至始筑城垣，捍患御灾，当首数蓉湖名宦	守土展明禋，况我来忝同籍里，报功崇德，只心仪枌社先贤
遗爱成神，比诸南国甘棠，苹藻洁蠲民罔替	降康祈福，荐以西湖秋菊，梓桑恭敬我尤宜
六经万户千门，只慎独两言，上接泗滨，下肩伊洛	三疏九年再窜，痛引裾一袂，晓行岭海，夜渡潇湘
读生前浩气之歌，废书而叹	结再世孤忠之局，过墓兴哀
心痛鼎湖龙，一寸江山双血泪	魂归华表鹤，二分明月万梅花
殉社稷，只江北孤城，剩水残山，尚留得风中劲草	葬衣冠，有淮南抔土，冰心铁骨，好伴取岭上梅花
一代兴亡关气数	千秋庙貌傍江山
七十日带发效忠，表太祖十六朝人物	三千人同心赴义，存大明一百里江山
青山有幸埋忠骨	白铁无辜铸佞臣
丹陛披肝，千古纲常可托	荒庭屈膝，两人富贵何为
旧事总惊心，阶前桧贼	感时应溅泪，庙侧花神
千秋冤狱莫须有	百战忠魂归去来
身窜冷山，万死竟回苏武节	魂依葛岭，千秋长傍鄂王坟
八百里湖山，知是何年图画	十万家烟火，尽归此处楼台
长与流芳，一片当年乾净土	宛然浮玉，千秋此处妙高台
孤屿有邻，喜得卓公称后死	严陵在望，直呼皋父哭先生
久要不忘平生之言，古谊若龟鉴，忠肝若铁石	敢问何为浩然之气，镇地为河岳，丽天为日星
祠接谢亭，亦有文章惊海甸	忠符信国，并悬肝胆照江心
赤手挽银河，公自大名垂宇宙	青山埋白骨，我来何处吊英贤
千古痛钱塘，并楚国孤臣，白马江边，怒卷千堆雪浪	两朝冤少保，同岳家父子，夕阳亭里，心伤两地风波
赖社稷之灵，国有君矣	竭股肱之力，死以继之
开绝学于胡叔心陈公甫王阳明之前，享祀方堪从庙庑	集大成于西河氏太史公文中子之后，诞灵应不愧河津
待张巡若同胞，先死后死，与常山平原义分一席	恨李翰不作传，大书特书，赖紫阳涑水笔补千秋
非关貌取前人，有德有言，千载风徽追石室	但觉神传阿堵，亦模亦范，四时俎豆式金阊
百代集冠裳，烁古炳今，总不外纲常名教	三吴崇俎豆，维风励俗，岂徒在科第文章
唐代论诗人，李杜以还，惟有几篇新乐府	苏州怀刺史，湖山之曲，尚留三亩旧祠堂
唐史传偏遗，合循吏儒林，读书不碍中年晚	苏州官似谥，本清才名德，卧理能教末俗移
讽谕岂无因，乐府正声熟人口	行藏何足辨，名山大业定生前
姓字播弦歌，韦白以来成别调	功名起刀笔，萧曹自古是奇才
洛蜀任分门，惟楚有才，增赋肯凭官似虎	河淮方夺路，如尊乃勇，拯民忍使国无鸠
兵甲富于胸中，一代功名高宋室	忧乐关乎天下，千秋俎豆重苏台
盛典继毗陵，表千秋潜德幽光，长使冰心昭炜管	新祠崇惠麓，聚两邑贞姬淑媛，群钦风节树香苏
到此日方辨妍媸，更向鸿蒙开面目	过这关才算儿女，还从祖父种根苗
宝痘匀圆，喜个个金丹换骨	天花消散，愿家家玉树成林
当蜀吴魏之交，扰攘一时能择主	附刘关张而后，偏裨千古竟传名
君身自是有仙骨	我犹未免为乡人
微斯人吴其为沼	赖此老海不扬波
远看疑画，近看似诗，及至身到其间，又觉诗画都无著手处	善者敬神，恶者畏鬼，究竟皆非异物，须知神鬼出在自心头
神为德其盛乎，呼吸回天登彼岸	臣何力之有也，忠诚若水证平生
大海茫茫，到无岸无边，观于天，天高在上	飘风发发，正可危可惧，徯我后，后来其苏
百行孝为先，论心不论事，论事贫家无孝子	万恶淫为首，论事不论心，论心终古少完人
修到神仙，看三醉飞来，也要几杯绿酒	托生人世，算百般好处，都成一枕黄粱
西方贝叶演真经，总不出戒定慧三条法律	南海莲花生妙相，也只消闻思修一味圆通
一心念佛佛如来，鹤唳猿啼，都演出三生妙谛	千手示人人不悟，龟毛兔角，直指开四大疑团
佛言三藐三菩提，礼此庄严，即可承三生度脱	人贵一喷一醒豁，除他挂碍，何难证一味圆通
一朝弃甲成仙，不用偏裨传两晋	万劫衔杯乐圣，聊将散汉著三唐
蕴玉函珠，善贾固皆蒙乐利	心耕笔织，寒儒亦可荐馨香
义胆大于身，陷阵摧锋，在昔号常山虎将	忠魂符厥号，兴云降雨，至今冠洮水龙神
改草衣卉服之观，人间温暖	极错采镂金之妙，天下文明
元龙币聘以来，泽被广陵，到此日青囊未烬	孟德头颅安在，烟消漳水，让先生碧血常新
天下文章莫大处	龙门声价最高时
仪凤祥麟游集盛	金书玉字职司勤
在官言官，议事以制	隆礼由礼，慎乃攸司
有备师干，驾驭当资军纪肃	不苛公过，权衡常惜将才难
为机务总其成，按日具题，子细上尘乙览	与戎曹分厥任，经年缮写，辛勤下协寅恭
九伐威名襄夏政	千秋正统凛春王
典领三司，会合东都储国用	勤修六府，循行南亩赡民生
帝语如闻，惕厉官常临北极	天威可畏，严明军政肃中枢
体钦恤以明刑，秋肃春温惟国法	秉端平而弼教，青天白日见臣心
地重邠歧，礼乐务还醇厚	学宗邹鲁，文章须探本原
化衍西岐，佐治仰参儒雅	风清东海，抡才蔚起人文
勉力为之，正人心，厚风俗，实惟根本	文治彰矣，拔真才，加训迪，勿懈功夫
名魁天下，化振陪都，本寿考作人，真教玉树琪花，陆离珊网	两度来游，一尘不染，藉文章造福，伫看兰芽桂蕊，次第瑶阶
地近圣居，洙泗宫墙瞻数仞	基开王迹，镐丰钟鼓振千年
日边冲要无双地	天下繁难第一州
与国咸休，安富尊荣公府第	偕天下老，文章礼乐圣人家
爵列三公荣衮黻	身通六艺绍箕裘
恩纪金鱼，永镇东山棨戟	祥征玉燕，常绵北海簪缨
守道不移金鼎重	居身常抱玉壶清
到此都称香案吏	及时多种杏坛花
天地自成文，湖山有美	国家期得士，桃李无言
参天黛色长如此	点首朱衣或是君
地迥不遮双眼阔	窗虚只许万峰窥
矮屋静无哗，听食叶蚕声，敢忘当年辛苦	文星光有耀，看凌云骥足，相期他日勋名
矩令霜严，看多士俯仰低回，群嚣尽息	襟期月朗，喜此邦江山人物，一览无遗
场列东西，两道文光齐射斗	帘分内外，一毫关节不通风
青帝布阳春，郁郁葱葱，生气溢沙随之外	黄堂流德泽，融融液液，太和在梁苑之西
万丈文光，北射斗牛蹑魁柄	三星物采，东联箕尾上台躔
万宝告成，合耕夫织妇，白叟黄童，年年歌大有	五征来备，看东舍西邻，南村北疃，处处乐同人
洪涛来万里恩波，远抱崇墉浮瑞霭	元女注千年圣水，潜滋环海护生灵
当官期于物有济	凡事求其心所安
吏民莫作官长看	法律要与诗书通
官名父母须慈爱	家有儿孙望久长
狱贵得情宁结早	判防多误每刑轻
权衡江海，司牧名邦，时时思裕国泽民，何暇论湖光山色	黜陟幽明，承宣庶绩，念念存戴高履厚，更须持茹檗尝冰
爽气挹天平，国计民生如此象	雄藩称地户，湖光江色照余心
怀哉惟清，既到此间须刻鹄	勤将补拙，敢云余暇可骖鸾
名场似弈无同局	吏道如诗有别裁
催科不免追呼，愿百姓早完国课	省事无如忍耐，劝众人莫到公堂
晏婴齐仁人，一言而溥天下利	孔子鲁司寇，无讼当为百世师
花竹一庭，是亦中人十家产	轩窗四壁，可无广厦万间心
庚匡千里开生面	章贡双流照此心
随意观风草	无心狎海鸥
四野桑麻，不羡河阳花作县	一腔冰雪，偏教寒谷黍知春
未知明年在何处	不可一日无此君
湖山在目，玉局曾来，又七百年于兹矣	冰雪为心，金科勿扰，斯二千石之职欤
万间广厦庇来新，问秀才老屋深灯，他日几逢贤太守	百顷平湖游者众，看后学洙情沂思，有人重起古循州
关心一郡衣冠，在诸公鼛鼓三年，敢言劳苦	回首十弓榛莽，见多土琴书四壁，得忘由来
往来资白业	谈笑出红尘
文字有神揭星汉	圣贤以道证人天
此湖此水不深浅	放鹤招鹤成古今
人文古邹鲁	山水小蓬瀛
从来此地比洙沂，况拓开近水天光，四面春宜风浴	自后何人更苏翟，只认取前峰灯火，千秋名共湖山
天凛旦明，尚无惭于尔室	地名循惠，用顾畏乎民岩
合惠循为一州，江山并美	种竹梅成三友，心迹双清
云鹤有奇翼	瑶草无尘根
没世不忘真宰相	荒亭犹属旧诗人
永世有因，大悲观自在	诸天无相，极乐仰文殊
兰宇既清，竹林亦静	诸天不老，大地长春
忠爱著朝端，即蜑雨蛮烟，魂梦仍依北阙	文章行海外，想赋诗饮酒，勾留又在西湖
率土尽同文，愿此邦易俗移风，欲使偏陬如上国	登堂能讲学，与多士敦诗说礼，须知太守本书生
刚日读经，柔日读史	十年树木，百年树人
考古证今，致用要关天下事	先忧后乐，存心须在秀才时
居近识远，处今知古	研经赏理，敷文奏怀
清坐使人无俗气	读书何计策新功
蓄得奇书且勤读	忽逢佳士喜同游
池边小屋低于艇	江上青山峭似诗
能令水石常在眼	任有闲忙不负诗
画桥碧阴，明漪绝底	绿杉野屋，好风相从
聊开禊席临流水	又与风光作主人
别开小径连松路	忽有朱栏出竹间
楼台四望烟云合	草木一溪文字香
有威可畏，有仪可象	无本不立，无文不行
闻木樨香，何隐乎尔	知菜根味，无求于人
造物遍生才，直与杭人多惠比	圣功先养正，果逢山下出泉蒙
句里江山随指顾	城南钟鼓斗清新
儒馆辟边城，渐户多弦诵，士励廉隅，快养人材为世用	郡斋邻讲院，喜公暇论经，夜深闻读，不忘书味似儿时
七万人相庆更生，计农桑教化兵防，名世允推儒作将	十五卷共尊遗集，兼道学文章经济，此邦尤愿士希贤
顿看平地楼台起	忽送千峰紫翠来
载酒遍催耕，愿无忘两字丰农，为政先劳原自近	索綯仍合力，正难得一家和气，力田孝弟本同科
直道莫能容，却听雨登楼，薄醉平生无此快	大名长不死，慕落星结屋，论诗异代久相师
圣训敷言，知道在伦常，业先耕读	民劳思善，愿人勤守隘，俗革歌墟
加意减租徭，十二村中，尔宅尔田，保汝儿孙常足食	赴功烦版筑，三百里外，某山某水，守吾条约即良民
雍睦八家，同能服先畴，颇有乡风安古处	畲菑三岁，始永除后患，断无地角累升科
万二千家为乡，看水田再熟，洫路交流，到处争留吾所憩	三百六旬成岁，忆春晚观风，秋晴喜雨，连年频与尔相亲
地利极膏腴，十万山近绕澄江，今年喜雨足田肥，人和岁稔	边情须体察，三百里亲来行县，到处得兴农课士，问俗观风
地称齐鲁遗风，向四览寻源，略仿古时州有序	我劝师儒设教，视三年敬业，要求初学德之门
合十九司傜峒人民，至今已同轨同伦，新学顿殊椎结俗	通一万里象胥文字，到处有佩觿佩韘，边城能识谕蒙书
入则孝，出则弟，守先王之道，以待后学	颂其诗，读其书，友天下之士，尚论古人
闭户自精，云无心以出岫	登高能赋，文异水而涌泉
今科又抡元，愿诸生莫存第二人想	每月来课士，即此地可作试三场观
公羊传经，司马记史	白虎德论，雕龙文心
绎史诵经，思在古昔	登高望远，显于今时
智水仁山，在此堂宇	经神学海，发为文章
学贯九流，汇此地人文法海	秀开百粤，看群贤事业名山
卢橘夏熟	桂树冬荣
鱼跃鸢飞，活泼泼地	日华云烂，纠缦缦天
坐里门内夕而朝，教不忘就尔事	习君子言尊以遍，学莫便近其人
皇国需才，看凤翥鸾翔，天下士各凭造就	仙瀛有路，伫风骞浪吸，眼中人休便徘徊
池浴文禽，从罗含梦里飞来，览德苑林翔吉羽	冈鸣翙凤，向刘勰笔端拈出，迁乔阿阁听和声
定安全之策，坐镇琼山，开乐会以会同官，统府州县群僚，独临高位	澄迈往之怀，清扬陵水，佐文昌而昌化理，合万儋崖诸色，共感恩波
心学揭良知，忆当年息马投戈，顿化遐陬成泮璧	教思追大雅，欣此日横经鼓箧，共歌乐职布中和
贺水溯遗封，八千里远隶边庭，文轸至今通桂管	台山留讲席，二百年久陶元化，礼堂终古衍薪传
小宗人仅千家，念析支分族，仍共本源，害勿交让，利勿交征，仁义而已矣，孝弟而已矣	大祭岁惟一举，极展诚抒敬，不过信宿，孚可用礿，享可用簋，玉帛云乎哉，钟鼓云乎哉
桂管古称雄，声教由来先列郡	文衣今向化，抚绥何以控诸蛮
此是公门，裹足莫干三尺法	我无私谒，盟心只凛一条冰
领郡愧难胜，愿闾阎俗变饮羊，人除害马	同舟须共济，与僚采政期驯雉，节励悬鱼
昔有龚黄，千古名传循吏去	贤如颜范，一麾我步后尘来
簿领有余闲，退食聊为容膝地	簪缨多俊侣，清谈俱是素心人
与百姓有缘，才来此地	期寸心无愧，不鄙斯民
八载重来，民情爱我如当日	一枝仍借，山色迎人似旧时
节制乡邦，桑梓至今称百姓	赞襄纶阁，簪缨继起有三元
别馆署盟鸥，列两行玉佩珠帘，幻出空中楼阁	新巢容社燕，约几个晨星旧雨，来寻梦里家山
万里海天臣子	一堂桑梓弟兄
海峤星从天上聚	长安春占日南多
浴海烟开鳌背月	看花人步凤城霞
凤窟麟洲通御气	黄蕉丹荔忆乡风
冠盖仍循乡饮序	笙歌先醉社公觞
室因新拓来今雨	人比分躔聚德星
朱樱红杏开新宴	丹荔黄橙话故乡
三山佳气瞻鳌背	九陌香尘驻马蹄
看花却趁春三月	视草同依尺五天
家园鱼笋评乡味	人海莺花洽古春
珂里云开三岛丽	金壶花发九衢春
竹箭声华当代选	梅花消息故人来
佳日春秋来鹤盖	深宵吟诵似鳌峰
同人于门，群贤毕至	适子之馆，吉事有祥
撒荔须分海东树	看花都向日南坊
百五春归三五月	九重天散万重花
玉京风月原无价	银阙楼台共此春
宝烛看龙衔，万户笙歌无禁夜	香尘随马度，九衢烟月太平人
社火忆乡风，海驾鳌山，万盏灯球争买夜	粉团仍密宴，风和鹤焰，三更春箭正传觞
此地笙歌，恰当韦曲城南，去天尺五	吾侪觞咏，犹是越王台畔，明月三分
碧海无波，总买来萧鼓千场，鱼龙百戏	金台不夜，看装出琉璃世界，锦绣天街
来看上苑莺花，今日幸同良会	记省松陵文献，他年得似何人
鉴湖八百里，望气遥来，书入帝城云物	君子六千人，闻风兴起，勖成王国贤材
地当韦杜城南，鼓吹休明，共效讴歌来日下	人在枌榆社里，风流裙屐，恍携丝竹到山阴
数点梅花横玉笛	二分明月落金樽
一阕荔支香，听玉笛吹来，遍传南海	双声杨柳曲，问金尊把处，忆否西湖
父兮生，母兮鞠，俾无父母有父母，此谓民父母	子言似，孙言续，视犹子孙即子孙，以保我子孙
隔秋水一湖耳，看岸花送客，樯燕留人，此境原非异土	共明月千里兮，记夜醉长沙，晓浮湘水，相逢好话家山
九万程中，三千道上，藉此馆粲场苗，用萃东南之美	卅六峰下，廿四溪边，移来绶花带草，咸依日月之光
登此山一半，已是壶天	造绝顶千重，尚多福地
雨不崇朝遍天下	花随流水到人间
揽月居然凌上界	搴云便要洒齐州
近四旁惟中央，统泰华恒衡，四塞关河拱神岳	历九朝为都会，包伊洛瀍涧，三台风雨作高山
峻岳镇幽燕，近翊黄图，风雨永昭和会	灵山锺毕昴，遥连紫塞，阴阳迭起贞元
三峰三霄通，宝掌千秋留藓迹	一岳一石作，金天万里矗莲花
鸳瓦帖云霄，俯挹明星兼玉女	虎贲卧庭庑，犹强周柏与秦松
居艮位而践离躔，溥雷池风穴之功，柱镇天南，斗横地北	列三公而配四岳，标月馆露台之胜，帆随湘转，雁到峰回
望望七十二峰，工部游时，诗圣有谁能继响	遥遥一千余载，文公去后，岳云从此不轻开
慧眼光中，开半亩红莲碧沼	烟花象外，坐一堂白月清风
窗前绿树分禅榻	城外青山到酒杯
一庭芳草围新绿	十亩藤花落古香
万菊充庭秋富贵	双藤蔓地古烟霞
地近春明，忆当年甥馆清娱，几听后堂丝竹	序先秋禊，幸此日师门暇豫，共陪高阁襜帷
匝地清阴三伏候	参天老树百年余
槛外远山排闼绕	楼前积水当湖看
高处不胜寒，溯沙鸟风帆，七十二沽丁字水	夕阳无限好，对燕云蓟树，百千万叠米家山
月上斗圆光，示教禅心兼法味	风吹清梵乐，归诚景福应真言
为定慧，为声闻，布金地于祗园，六通朗彻	或净名，或缘觉，转法轮于鹿苑，五蕴圆明
云笼夜月原无碍	鸟宿秋林亦放参
下笔千言，正桂子香时，槐花黄后	出门一笑，看西湖月满，东浙潮来
此真净绿唾不可	我实薄才歌奈何
泉自几时冷起	峰从何处飞来
飞峰一动不如一静	念佛求人不如求己
龙涧风回，万壑松涛连海气	鹫峰云敛，千年桂月印湖光
欲共水仙荐秋菊	长留学士住西湖
泥上偶然留指爪	故乡无此好湖山
但是人家有遗爱	曾将诗句结风流
两庑荐馨香，咸钦名相谟猷，大儒学问	六桥揽风月，犹似川云宦迹，烟雨家乡
祠傍水仙王，北宋尚留高士躅	树成香雪海，西湖重见古时春
华表千年，遗蜕可闻元鹤语	孤山一角，暗香先返玉梅魂
身比闲云，月影溪光堪证性	心同流水，松声竹色共忘机
露气春林，月华秋水	晴光淑景，芳草远山
四山滴翠环初地	一路听泉到上方
以众华为物事	作双树之道场
身似菩提心似镜	云在青天水在瓶
山外皆山，峦岫绕成清净界	画中有画，笙歌谱就太平图
圣德遐昌，北极恩光昭北阙	皇仁远被，西朝瑞霭接西天
薄宦寄明湖，有梦难寻荆树影	前因迷法雨，招魂空叩木樨禅
著作集名流，好事斅当年白傅	文章留慧业，赏音俟后世扬云
会须上番看成竹	何处老翁来赋诗
惟唐代二幢，是峨嵋山人未过前屋	此壁上三律，乃空翠亭僧初梦时诗
似洞非洞，适成仙洞	无门有门，是为佛门
功在生民，惜传闻异辞，信史尚留曲笔	德垂弈祀，怅播迁中叶，支流莫溯真源
翠翠红红，处处莺莺燕燕	风风雨雨，年年暮暮朝朝
愿天下有情的，都成了眷属	是前生注定事，莫错过姻缘
德行高妙，容止可法	威仪齐整，器盋无声
月似丹光出高岭	鹤因梅树住前山
四万青钱，明月清风今有价	一双白璧，诗人名将古无俦
清风明月本无价	近水遥山皆有情
在昔唐衢常痛哭	只今宋玉与招魂
千树桃花万年药	半潭秋水一房山
一百八记钟声，唤起万家春梦	二十四番风信，吹香七里山塘
吃惠州饭，和渊明诗，陶云吾云，书就一篇归去好	判维摩凭，到东坡界，人相我相，笑看二土往来同
岭海答传书，七百年佛地因缘，不仅高楼邻白傅	岷峨回远梦，四千里仙踪游戏，尚留名刹配黄州
翰墨溯高风，轮扶大雅	椒馨荐遗爱，鼎峙前修
江海宿缘深，片石犹留古吴郡	轩楹遗址拓，瓣香长溯旧苏斋
一序证前游，太白光芒神久在	三章怀绝调，牡丹时节我刚来
星斗芒寒君子墓	风雷灵护圣人碑
野烟千叠石在水	渔唱一声人过桥
楼高但任云飞过	池小能将月送来
此即濠间，非我非鱼皆乐境	恰来海上，在山在水有遗音
游目骋怀，此地有崇山峻岭	仰观俯察，是日也天朗气清
放鹤去寻三岛客	约梅同醉一壶春
侧同幽人居，水木明瑟	遂存往古务，冬夏播琴
云窗雾阁事恍惚	金支翠旗光有无
龛收江海气	碑出鱼龙渊
山光扑面经新雨	江水回头为晚潮
汲来江水烹新茗	买尽青山当画屏
谢宣城何如人，只凭江上五言诗，要先生低首	韩荆州差解事，肯让阶前盈尺地，容国士扬眉
千尺青山，妙句岂惟凌小谢	一龛金粟，后身须信是如来
诗酒神仙，天自梦中传彩笔	楼台花月，人从江上拜宫袍
狂到世人皆欲杀	醉来天子不能呼
爱国有诗侪杜曲	报君以士识汾阳
脱身依旧仙归去	撤手还将月放回
江空欲听水仙操	壁立直上蓬莱峰
公昔登临，想诗境满怀，酒杯在手	我来依旧，见青山对面，明月当头
此地有崇山峻岭，茂林修竹	是能读三坟五典，八索九丘
放鹤去寻三岛客	任人来看四时花
胜地怕重经，记当年丝竹宴诸生，回头似梦	名园须得主，幸此日楼台逢哲匠，著手成春
上客尽知名，杜牧诗才，鲍昭赋手	前贤有遗韵，魏公芍药，永叔荷花
此地曾传汤沐邑	何人错认郁金堂
一片湖光比西子	千秋乐府唱南朝
淮水东边旧时月	金陵渡口去来潮
耸翠流丹，千仞丽谯辉日月	萦青缭白，四围屏障合江山
地轴转洪涛，月涌星垂，三楚江声分浦溆	天关开重镇，烟霏雾敛，六朝山色拥台隍
云白山青万余里	江深竹静两三家
松声竹声钟磬声，声声自在	山色水色烟霞色，色色皆空
思亲泪落吴江冷	望帝魂归蜀道难
樽前帆影，槛外岚光，数胜迹重重，都向江头开画本	楼上仙人，阁中帝子，溯游踪历历，又来亭畔吊忠魂
跨太白楼之上，鸳瓦排云，倚画槛一味乡愁，已渐近钟阜晴岚，六朝城郭	横彭蠡江而西，鹭涛堆雪，唤沙鸥共谈宦迹，最难忘峨眉春水，万里风帆
倚槛苍茫千古事	过江多少六朝山
我辈复登临，目极湖山千里而外	奇文共欣赏，人在水天一色之中
依然极浦遥山，想见阁中帝子	安得长风巨浪，送来江上才人
帝子长洲，仙人旧馆	将军武库，学士词宗
遥闻爆竹知更岁	偶见梅花觉已春
一水印天心，指月证三生之果	六根无我相，饮泉清万劫之尘
天上有池能作雨	人间无地不逢年
桥跨虎溪，三教三源流，三人三笑语	莲开僧舍，一花一世界，一叶一如来
枫叶四弦秋，怅触天涯迁谪恨	浔阳千尺水，勾留江上别离情
驿使暂停花下骑	寺门深掩岭头云
挂角何时，偶为岭上主人，犹想像千秋风度	举头欲问，可许山中置我，试管领万树梅花
足下起祥云，到此者应带几分仙气	眼前无俗障，坐定后宜生一点禅心
天下几人学杜甫	当时四海一子由
我去太匆匆，骑鹤仙人还送客	兹游良眷眷，落梅时节且登楼
到来径欲凌风去	吟罢还思借笛吹
一楼萃三楚精神，云鹤俱空横笛在	二水汇百川支派，古今无尽大江流
上头有客题诗句	隔岸何人共酒杯
何时黄鹤重来，且自把金尊，看洲渚千年芳草	今日白云尚在，问谁吹玉笛，落江城五月梅花
此地饶千秋风月	偶来作半日神仙
此间可谈风月	斯世岂有神仙
揽胜我长吟，碧落此时吹玉笛	学仙人渐老，白头何处觅金丹
宛然海上三山，藐矣安期，先我亭前探枣实	犹是江城五月，仙乎太白，与君笛里听梅花
沱潜既道	江汉朝宗
汉口夕阳斜度鸟	楚江灯火看行船
灵渎走双龙，夹岸直疑银汉落	仙踪杳孤鹤，隔江但有白云来
栋宇逼层霄，忆几番仙人解佩，词客题襟，风日最佳时，坐倒金尊，却喜青山排闼至	川原揽全省，看不尽鄂渚烟光，汉阳树色，楼台如画里，卧吹玉笛，还随明月过江来
锦绣江山，半壁雄心敌吴魏	风云儿女，千秋佳话掩甘糜
四面湖山归眼底	万家忧乐到心头
后乐先忧，范希文庶几知道	昔闻今上，杜少陵可与言诗
吴楚乾坤天下句	江湖廊庙古人心
湘灵瑟，吕仙杯，坐榄云涛人宛在	子美诗，希文笔，笑题雪壁我重来
画阁镜中，看幻作神仙福地	飞泉云外，听写成山水清音
舟行著色屏风里	人在回文锦字中
四百荷花三面柳	一城山色半城湖
地占百弯多是水	楼无一面不当山
桑麻课罢开花径	台荡游还拜岳云
地转锦江成渭水	天回玉垒作长安
干青云而直上	障百川而东之
万户侯何足道哉，顾乌帽青鞋，难得津梁逢大佛	三神山如或见之，间黄楼赤壁，何如乡郡挟飞仙
水石适幽居，想溪外微吟，翠竹白沙依草阁	楼台开暮景，结花间小队，野梅官柳接春城
万里桥西宅	百花潭北庄
即今耆旧无新咏	何处老翁来赋诗
至今斑竹临江活	无数春笋满林生
孤城返照红将敛	仙侣同舟晚更移
旁人错比扬雄宅	日暮聊为梁甫吟
锦里先生为老伴	玉霄散吏是头衔
一览极苍茫，旧苑高台同万古	两间容啸傲，青天明月此三人
外域全归，坐揽关山皆胜地	上游得据，笑谈西北有高楼
佛地本无边，看排闼层层，紫塞千峰平槛立	清泉不能浊，笑出山滚滚，黄河九曲抱城来
天险化康衢，直如海市楼中，现不住法	河堧开画本，安得云梯关外，作如是观
曾经沧海千层浪	又上黄河一道桥
万壑烟云浮槛出	半天松竹拂窗来
小楼容我静	大地任人忙
得地领群峰，目极舜洞尧山而外	登堂怀往哲，人在鸿轩凤举之中
异代景前修，想石榻摊书，竹林怀友	新堂还旧观，对半潭秋水，一柱奇峰
户外一峰秀	窗前万木低
造物本无私，移来槛外烟云，适开胜境	会心原不远，就此眼前山水，犹见古人
光禄诗，文节书，大府来时开胜境	王公冕，将军画，名山何日得重游
胜境重开，诗采书声延古趣	生机最乐，雀喧鱼戏助天和
一带林塘诗境界	四时花果隐生涯
北院喜新成，有寒碧千层，远青一角	东君如旧识，正庭槐垂荫，梁燕将雏
乍来顿远尘嚣，静听水声真活泼	久坐莫嫌荒僻，饱看山色自清凉
两树梅花一潭水	四时烟雨半山云
寒潭千载洁	玉骨一堆香
一水抱城西，烟霭有无，拄杖僧归苍茫外	群峰朝阁下，雨晴浓淡，倚栏人在画图中
有亭翼然，占绿水十分之一	何时闲了，与明月对饮而三
说一声去也，送别河头，叹万里长驱，过桥便入天涯路	盼今日归哉，迎来道左，喜故人见面，握手还疑梦里身
移花得蝶	买石饶云
千重碧树笼青苑	一桁青山倒碧峰
万树琪花千圃药	一庄修竹半床书
烟云送客归瑶水	山木分香绕阆风
近水楼台开梵宇	平山栏槛倚晴空
供桑梓讴吟，几处亭台成小筑	快春秋游览，一隅丘壑是新开
定香生寂磬	空翠滴疏棂
槛前春色长堤柳	阁外秋声蜀岭松
宛转通幽处	玲珑得旷观
夜月桥边留画舫	春风陌上引香车
当阶瑞色新红药	临水文光净绿天
三山入望松筠在	双树无言水月新
几处好山供客座	一川寒月净尘襟
花间渔艇近	水外寺钟微
一泮芙蓉新出水	千层芳草远浮山
堤畔莺花桥畔月	竹边歌吹柳边舟
半在山隈半水涘	亦如石屋亦濠梁
竹里登楼，风引三山不去	花间看月，溪流四序如春
楼台突兀排青嶂	钟磬虚徐下白云
湾过茱萸，松竹三霄水碧	阶翻云叶，亭台四序天香
槛外山光，历春夏秋冬，万千变幻，都非凡境	窗中云影，任东西南北，去来淡荡，洵是仙居
终古招邀山色远	几人爱惜月明多
雨后静观山意思	风前闲看月精神
梅花岭畔三山月	宵市楼头一草堂
洗桐拭竹倪元镇	较雨量晴唐子西
山月映石室	春星带草堂
良辰尽为官忙，得一刻余闲，好诵史翻经，别开生面	传舍原非我有，但两番视事，也栽花种竹，权当家园
一代两文忠，到处风流标胜迹	三贤同俎豆，何人尚友似先生
遗韵满江淮，三家一律	爱才如性命，异世同心
朱阁簟凉疏雨过	远山云晚翠光来
过江诸山，到此堂下	太守之宴，与众宾欢
七录旧家宗塾	六朝古巷选楼
江水滔滔，洗尽千秋人物，看闲云野鹤，万念都空，说甚么晋代衣冠，吴宫花草	天风浩浩，吹开大地尘氛，倚片石危栏，一关独闭，更何须故人禄米，邻舍园蔬
坐客为谁，听二分明月箫声，依稀杜牧	主人休问，有一管春风词笔，点缀扬州
海甸涌名山，烟复云回，位业真灵参五岳	洞天开福地，阳舒阴霅，馨香瑞应启三元
义气干霄，近指白云开觉路	威声走海，遥凭赤手挽洪流
倚树论功名，爽籁流声清涧壑	在田占利用，甘膏洒润普桑麻
世外凭临，一面峰峦三面海	云中结构，二分人力八分天
爵比郭令公，历中书二十四考	寿同广成子，住崆峒千三百年
日日携空布袋，少米无钱，却剩得大肚宽肠，不知众檀越，信心时用何物供养	年年坐冷山门，接张待李，总见他欢天喜地，请问这头陀，得意处是甚么来由
于一毫端，现宝王刹	坐微尘里，转大法轮
五夜工夫，铁脊梁将勤补拙	二时粥饭，金刚屑易食难消
桑柘几家湖上社	芙蓉十里水边城
喜无樵子复看弈	怕有渔郎来问津
千秋大雅扶轮手	一片寒泉荐菊心
百代诗材归品藻	千秋杰阁傍溪山
隐钓风分七里濑	品诗意到六朝人
欲知世味须尝胆	不识人情只看花
非关因果方为善	不计科名始读书
谦卦六爻皆吉	恕字终身可行
敏则有功公则说	淡而不厌简而文
谈性命则先贤之说已多，何似求之践履	学考订则就衰之年无及，不如返诸身心
不畏官司千状纸	只怕乡民三寸刀
直者无庸我力，枉者我无庸力，何敢贪天之功	恩则以奸为贤，怨则以贤为奸，岂能逃鬼之责
青天下鉴此心，敢不光明正直	赤子来游吾腹，愿言岂弟慈祥
于三纲五常内，力尽一分，就算一分真事业	向六经四子中，尚论千古，才识千古大文章
反已有真修，须留神检到心身界上	加工无别法，务著力打开义利关头
欺人如欺天，毋自欺也	负民即负国，何忍负之
君不可负，只是心难负，负心者不容于尧舜	天不可欺，谁言人易欺，欺人者如见其肺肝
但愿民安若堵	何妨署冷如冰
亏他人便亏自己，须记朝齑暮盐，我亦寒士	要公道还要虚心，试看畹兰亩蕙，楚故有材
才要真爱，名要略爱，总之己要自爱	天不可欺，君不敢欺，实于心不忍欺
畏简书并畏人言，常以无欺盟夙夜	正文风先正士习，惟将有耻勖胶庠
尔无文字当安命	我有儿孙要读书
眼前百姓即儿孙，莫言百姓可欺，当留下儿孙地步	堂上一官称父母，漫说一官易做，还尽些父母恩情
政惟求于民便	事皆可与人言
到此真成以政学	相逢但愿由中行
坐此似同舟，宦情彼此关休戚	须臾参大府，公事何妨共酌商
看阶前草绿苔青，无非生意	听墙外鸦啼鹊噪，恐有冤魂
云白峰青，焕发庐山真面目	蛟腾凤起，扢扬滕阁旧风流
人苦不自知，愿诸君勤攻吾短	弊去其太甚，与尔辈率由旧章
不要钱原非异事	太要好亦是私心
头上有青天，作事须循天理	眼前皆瘠地，存心不刮地皮
人原是俗非关吏	仕岂能优且读书
事出于公，诸君何妨至室	吏原非俗，我辈还要读书
此间只可谈风月	相对何须问主宾
有孚在道明功也	同寅协恭和衷哉
为政不在多言，须息息从省身克己而出	当官务持大体，思事事皆民生国计所关
行所当行，不为己甚	慎之又慎，未敢即安
醴泉无源，芝草无根，人贵自立	流水不腐，户枢不蠹，民生在勤
无多事，无废事，庶几无事	不徇情，不矫情，乃能得情
我也曾为冤枉痛入心来，敢糊涂忘了当日	汝不必逞机谋争个胜去，看终久害著自家
民心即在吾心，信不易孚，敬尔公，先慎尔独	国事常如家事，力所能勉，持其平，还酌其通
苍生自是关吾分	儒者真宜做此官
求通民情	愿闻己过
为伦类中所当行之事	作天地间不可少之人
汲水浇花，亦思于物有济	扫窗设几，要在予心以安
能受苦方为志土	肯吃亏不是痴人
一代翰林风月手	六朝兰锜谢王家
至乐莫过读书，至要莫如教子	寡智乃能习静，寡营乃可养生
欣戚相同，为人莫想欢娱，欢娱即是烦恼	福命不大，处世休辞劳苦，劳苦乃得安康
富贵无常，尔小子勿忘贫贱	圣贤可学，我清门但读诗书
垂训一无欺，能安分者，即是敬宗尊祖	守身三自反，会吃亏者，便为孝子贤孙
必孝友乃可传家，兄弟式好无他，即外侮何由而入	惟诗书常能裕后，子孙见闻止此，虽中材不致为非
兄弟睦，家之肥	子孙贤，族乃大
诸君到此何为，岂徒学问文章，擅一艺微长，便算读书种子	在我所求亦恕，不过子臣弟友，尽五伦本分，共成名教中人
笔下留有余地步	胸中养无限天机
言易招尤，对朋友少说几句	书能益智，劝儿孙多读数行
惜食惜衣，非为惜财缘惜福	求名求利，但须求己莫求人
何物动人，二月杏花八月桂	有谁催我，三更灯火五更鸡
人生穷达岂能知，趁早须立此可为圣贤、可对帝天之志	客告是非且莫管，得闲要读我有益身心、有关世道之书
鹰隼入云睐所向	骅骝得路慎于平
今日正宜知此味	当年曾自咬其根
此味易知，但须绿野亲身种	对他有愧，只恐苍生面色多
与世不言人所短	临文期集古之长
人有不为斯有品	己无所得可无言
尽日言文常不倦	与人同事若无能
一人知己亦已足	毕生自修无尽期
相知当不在形迹	修己岂可殊初终
清言每不及世事	静坐可以修长生
知足是人生一乐	无为得天地自然
每临大事有静气	不信今时无古贤
与贤者游信足乐	集古人文亦大观
信古不迁，也是昔贤知己	流阴若寄，无为今世闲人
大本领人，当时不见有奇异处	敏学问者，终身无所为满足时
修身岂为名传世	作事惟思利及人
大惧与众人同数	须知保晚节尤难
名美尚欣闻过友	业高不废等身书
业高乎众意岂满	泽及于人功不虚
竖起脊梁立行	放开眼孔观书
主圣臣贤，两朝宏硕辅	父先子后，一气转洪钧
二世三公，太平宰相	一堂五代，富贵神仙
五世三登宰辅	弈朝累掌丝纶
天下文章，莫大乎是	一时贤士，皆从其游
分陕旌旗周太保	从天钟鼓汉将军
祖孙父子，兄弟叔侄，四世翰苑蝉联，犹有舅甥翁婿	子午卯酉，辰戌丑未，八榜科名鼎盛，又逢己亥寅申
教子有遗经，诗书易春秋礼记	传家无别业，解会状榜眼探花
万方玉帛朝东海	一点丹诚向北辰
三朝元老裴中令	百岁诗篇卫武公
南宫六一先生座	北面三千弟子行
主恩前后三旋里	天语丁宁再入朝
登甲登科，七代儿孙绕膝	难兄难弟，九旬夫妇齐眉
两登耆宴今犹健	五掌乌台古所无
万卷编成群玉府	一生修到大罗天
秋圃黄花韩相国	春风红杏宋尚书
帝祝期颐，卿士祝期颐，合三朝之门下，亦共祝期颐，海内九旬真寿母	夫为宰相，哲嗣为宰相，总百官之文孙，又将为宰相，江南八座太夫人
文武一龛如在上	弟兄同节此登高
恩衍韦平，祖父子孙三宰相	家传忠孝，弟兄叔伯四将军
四方名士皆知己	八座门生正少年
四海仰双星，六秩衍大挠甲子	二难跻八座，九夫锡娲氏笙簧
鼎甲连科，皆属公门桃李下	淮扬列郡，更开军府梓桑间
四海具瞻，尊为山斗	同朝钦羡，望若神仙
鹤鸣在阴其子和	鸿飞遵渚我公归
七夕是生辰，喜功名事业从心，处处带来天上巧	百花为寿域，羡玉树芝兰绕膝，人人占却眼前春
一生好事无双日	百岁闲身得半时
朝罢独行春，踏去不知三径远	公余时读史，坐来便觉五云多
名世天生五百年，为福黎民，特使早居黄阁上	元老人称二十载，宜增华发，谁知正在黑头时
出宰相之门，入宫詹之室，居学士侍御孝廉胄子之堂，足不履民家户阂者，七十年于此	继麻姑之迹，追王母之踨，证如来观音文殊普贤之果，口偏食人间烟火者，八千岁犹然
花宴琼林，温仲舒由大魁秉政	堂开昼锦，王文献以宰相养亲
有子有孙，都成名进士	多福多寿，是谓太夫人
惟善人现寿者相	有令子为天下师
万里烟云开瘴户	一天风雨护神炉
人近百年犹赤子	天留二老看元孙
八座起居，令子宫袍慈母线	重闱燕喜，南阳仙菊北堂萱
螭坳旧齿符天寿	雁塔新题冠佛名
盾鼻弓衣，行世文章皆事业	屏风团扇，还山官府即神仙
甲子从头开上寿	神仙自古有曾孙
东方先生善谐谑	南极老人应寿昌
国门旧价千金重	乡社新图九老尊
会翻李委南飞曲	曾领朱明大洞天
鼓琴自擅寰中手	飞舄来看海上山
履舄殿庭千叟上	台光角亢两星间
家传玉节仍分陕	天赐琼筵预杖期
藏山事业三干牍	住世神明五百年
旌麾畿甸尊宗衮	杖履耆英寿国桢
玉节承天南斗静	锦衣行昼使星明
龙门世泽华跗盛	鲸海威名草木知
子未必肖，孙未必贤，屡忝科名，只为老年娱晚景	夫岂能刚，妻岂能顺，重谐花烛，幸邀天眷锡遐龄
务观万篇，半皆归里作	启期三乐，同是达生言
彩云见处，先后六十年中，三世建牙，宜何如效涓埃以肯堂构	湛露承来，纵横八千里外，百蛮稽首，所愿与兴礼让而广农桑
有客临舟怀帝子	何人下榻学陈公
能文翰林，能言御史，能任封疆赞翊圣化，有真经济才，公论出朝士口	为国筹运，为民兴利，为我乡里表彰贤达，得大光明寿，妙法现宰官身
八州都督，五柳先生，经济文章，千古心传家学远	六甲初周，一阳来复，富贵寿考，百年身受国恩长
海涵地负之才，文章博辨，议论雄伟	春温秋肃之政，动用县解，静专直方
再世宫衔，太保少保	两朝宸眷，司徒司空
学术各门庭，与子平生无唱和	交情同骨肉，俾予后死独伤悲
榕峤奉行舆，道出临安，绛帐抠衣才八岁	蓬山陪末座，职犹弟子，玉堂撰杖忽千秋
岱色苍茫众山小	天容惨淡大星沉
大名诸葛身先死	异姓汾阳帝不疑
汾阳王名位相同，功业常新，万里有将军壁垒	忠武侯经纶未尽，英灵如在，百蛮拜远相祠堂
富春江万古青山，阡表长留，慈训能成贤宰相	听雨堂九年绛帐，食单亲检，旧恩最感老门生
包罗海岳之才，久矣韩文能立制	绘画乾坤之手，惜哉尧典未终篇
文星酒星书星，在天不灭	金管银管斑管，其人可传
读书经世即真儒，遑问他一席名山，千秋竹简	学佛成仙皆幻相，终输我五湖明月，万树梅花
使节转闽疆，旧雨追思，鄂渚兰言如昨梦	耆英推洛社，生刍遥奠，谢庭玉树总层霄
天北掩台垣，闻说槐音中夜断	江东失宗衮，心伤荆树一时摧
朝无谏草，家有赐书，卅载清声光简册	公应骑箕，我悲陟岵，一时血泪洒葭莩
帝畀以河，三策勤劳著淮北	臣心似水，四知风节媲关西
名在千秋，服郑说经刘杜史	神归一夕，仙人骨相宰官身
青宫授几，洛社图形，官府神仙皆慧业	达尊备三，绝艺擅四，儒林文苑并传人
四十年生有自来，身到蓬瀛天遽召	三千里没而犹视，心伤桑梓母何依
孝思尽宦海家园，荣亲养亲，一笑生天证佛果	道望齐太山梁木，吾仰吾放，几人入座哭春风
万里儿啼，此日愁攀贤令辙	卅年老泪，隔江空盼少微星
一品承恩，魂魄长依华屋	九重念旧，馨香宜彻幽泉
画里传衣，夙契偶同永长老	山中献盖，前尘谁证衲禅师
竹萎蕉枯，此日是师真面目	焚香洒水，当年惟我旧朋俦
临去诗成，写照髯仙，明月清风人已远	平生墨妙，瓣香冰叟，虹楼瀛海世争传
大云暂作闲云，风规自在	元夜顿成长夜，月魄同亏
撒手了无难，夜宴方阑归碧落	伤心将大用，夕阳虽好近黄昏
天道何知，不许阿奶留李贺	神仙安在，翻教老泪哭羊昙
一百年弹指光阴，天胡靳此	九十载齐眉夫妇，我独何堪
朵殿奉丝纶，四百纸述事记言，史馆犹传大手笔	明湖思俎豆，九十载清风俭德，邦人长想古衣冠
功名事业文章，他生末卜	嬉笑悲歌怒骂，到此皆休
誉美西清，望重西台，又威肃西曹，出治懋勋猷，两省春风思太守	耗传东浙，心伤东鲁，奈身羇东粤，招魂长叹息，一江秋水哭先生
十四日病莫能兴，幸乔梓相依，屡纩尚能亲含玉	三千里没而犹视，痛桑榆垂暮，倚闾犹自盼泥金
刚毅木讷近仁，生原无忝	聪明正直而一，没则为神
地接西清，最难忘枢密院旁，公余茶话	恩深南徼，惜空留昆明池畔，去后棠阴
匪特茑萝亲，髫同笔研相将老	空怀松菊志，家少田园竟不归
与人何尤，可怜白发双亲，养子聪明成不幸	自古有死，太息青云一瞬，如君摇落更堪悲
德合荀君，久以范模孚梓里	文追白傅，岂惟政事在杭州
三管失斯人，癸水辰山都暗淡	千秋存定论，乡贤名宦伫馨香
旷典迈千秋，带砺台衡，天锡殊纶荣卫霍	仁恩周十省，韬钤黼黻，人从华屋仰皋夔
学究天人，只曾博文章一第	才堪公辅，仅试官丞倅三年
道学风高，望推南诏	循良绩著，念切东人
百金囊尽扬州死	万里魂归蜀道难
缘尽先离，伤心卌载荆枝，漫说来生还有约	事多未了，回首七旬萱荫，敢言已死便无知
仗我佛慈悲指示，方悟得无我无人	做吾儒切实工夫，巴结到而今而后
民是贾儿，甘棠歌众母母	官真佛子，妙莲现法身身
近承十五叶囊箱，阐发金书玉字	遥印千乘侯矩矱，优游圣域贤关
十五传兰玉相承，授砚三看入芸馆	六千里泥金甫报，抚楹一笑返蓉城
易箦预知时，一日期先曹太傅	盖棺先定论，千秋名并阿文成
出将入相垂五十年，功比汾阳，寿同潞国	扫穴犁庭越三万里，昔追定远，今媲章佳
名父名翁名女士	大贞大孝大完人
济艰辛，尝险阻，贫家妇信难为，痛今朝镜破钗分，欲图梦影重圆，除异世再同青玉案	习荆布，厌绮罗，半生俭应可法，奈尘海飙驰电掣，赢得褶痕如旧，到秋宵怕检缕金箱
四千里累尔远来，父在家，母在殡，翁姑在堂，属纩定知难瞑目	廿三年弃余永诀，拜无儿，哭无女，继承无侄，盖棺未免太伤心
仙去何之，烧鼎白云栖断壑	神伤已甚，著书黄叶冷空山
千佛礼鸠摩，名士案头赓昧旦	五更惊蜕羽，天香馆畔咽秋风
蟾镜掩清辉，叹当年玉宇琼楼，难觅灵丸延寿药	鹿车随大隐，知此后故奁遗挂，重哦寒夜悼亡诗
家有诗仙，惜到处名山，未能偕隐	身常礼佛，觉往生净域，确有明征
奔月访姮娥，忍令天香虚旧馆	持花归净土，徒烦松雪礼中峰
仙娥明月是前身，想归真翠水丹林，桂蕊灵香同郁烈	名士秋风添别恨，漫寄意绳床经案，虫丝落叶共凄清
解脱拈花刚佛日	证明因果在仙霞
淑德称女师，孝著郑经，礼修梁案	令名相夫子，泽流三党，絮被万家
相夫垂四十载辛勤，出处同心，昼锦归来犹并辔	济世具万千缗功德，炽昌启后，夜台化去合生天
千里蒪羹，方偕归隐，三间茆屋，幸免赁舂，卅八载鸿案相庄，痛半世钗荆，彤史遽亡贤德曜	鉴鞶才思，葭末心钦，书带家声，兰猷耳熟，廿六年鲤庭陪侍，对后堂丝竹，绛帷望断老彭宣
天下大事公可属	江南遗爱民不忘
尹文端厚泽深仁，重见江乡说遗爱	陈恪勤精心果力，方知楚产信多才
师范重三天，謦欬声犹留殿陛	皇华周四国，朴诚望早式班联
仪表称科名，帝许云程难限量	文章兼政事，我惭风义托渊源
春江桃叶莺啼湿	夜雨梅花蝶梦寒
宝瑟无声弦柱绝	瑶台有月镜奁空
穗帷忍痛安仁句	椎髺难忘德曜风
气数不言仁者寿	性情犹见古之愚
诔文作自先生妇	遗稿归于后死朋
兰亭少长悲陈迹	玉局风光叹化身
素车有客奔元伯	绝调无人继广陵
称觞尚忆登堂事	挂剑难为过墓情
十载名场成劲敌	九重泉路尽交期
岘山碑堕羊公泪	浚县图留陆子型
上界由来足官府	西风何处哭文章
墨云香冷来禽馆	薤露寒生赋鵩文
不作风波于世上	别有天地非人间
未弭前思，顿作永别	追寻笑绪，皆为悲端
一代传人，郑虔三绝	十年循吏，杨震四知
象应少微星，彩落萧辰悲夜月	名传耆旧传，芳流梓里忆春风
小别遽招魂，始信忧劳能损寿	高堂久忘世，那堪迟暮转摧心
别室具铜盘，期尔从容光素业	中庭摧玉树，愁余迟暮哭穷途
同气遽分途，原隰秋风魂不返	异时谁共被，池塘春草梦难通
劲节励冰霜，定卜泷冈终有表	衰年鲜兄弟，可堪雷岸更无书
有泪洒州门，千古白眉增太息	无才成宅相，廿年青眼益酸辛
浮白自惭苏子美	垂青空忆李文公
问字感当年，重谒元亭空洒泪	传经珍此地，载瞻绛帐暗摧心
人爵贵，天爵更尊，解组学乌巢反哺	帝星升，臣星先陨，骑箕为龙驭前驱
珠玉自天题，计两番紫阁图形，早有丹青传相业	楼台无地起，综卅载黄扉翊化，惟将清白表臣心
即事已可悦	赏心还自怡
脚著谢公屐	身披莱子衣
名香播兰蕙	妙墨挥岩泉
江山助磅礴	文物照光辉
深情托瑶瑟	逸兴横素襟
阅古宗文举	临风怀谢公
跌宕孔文举	风流贺季真
谁将佳句并	真与古人齐
雅琴飞白雪	逸翰怀青霄
智勇冠当代	卓荦观群书
朗抱开晓月	高文激颓波
学业醇儒富	文章大雅存
积照涵德镜	素怀寄清琴
鹏鹗励羽翼	龙鸾炳文章
草木含清色	岩廊挹大犹
知音在霄汉	高步蹑华嵩
江山澄气象	冰雪净聪明
汲古得修绠	开怀畅远襟
文章辉五色	心迹喜双清
端居喜良友	独立占古风
披云炼琼液	坐月观宝书
声华满冰雪	节操方松筠
酒香留客住	诗好带风吟
名香播兰惠	雕藻迈琼琚
蕴真惬所遇	振藻若有神
溪静云生石	窗虚日弄纱
心同孤鹤静	节效古松贞
名香泛窗户	达岫对壶觞
墨研清露月	琴响碧天秋
地迥云偏白	亭香草木凡
接垣分竹径	微路入花源
美花多映竹	乔木自成林
丘壑趣如此	鸾鹤心悠然
柳深陶令宅	月静庾公楼
苔石随人古	山花拂面香
长笑对高柳	贞心比古松
愿持山作寿	常与鹤为群
荷锄修药圃	煮茗就花栏
涧松寒转直	碧海阔逾澄
暗水流花径	清风满竹林
从来多古意	可以赋新诗
径隐千重石	园开四季花
隔沼连香芰	缘岩覆绿萝
琴将天籁合	幔卷浪花浮
野翠生松竹	潭香闻芰荷
颇得湖山趣	不知城市喧
短歌能驻日	闲坐但闻香
高松来好月	野竹上青霄
松风清耳目	蕙气袭衣襟
川原缭绕浮云外	台榭参差积翠间
松间明月长如此	身外浮云何足论
窗含远树通书幌	风飐残花落砚池
五野绿云笼稼穑	一庭红叶掩衡茅
常爱此中多胜事	更于何处学忘机
松持节操溪澄性	山殿屏风花夹篱
闲看春水心无事	静听天和兴自浓
大贤秉高鉴	上德表鸿名
天与三台坐	儒开百代宗
谋猷归哲匠	词赋引文雄
羽仪呈鸑鷟	藻思焕琼琚
麟笔删金篆	霓裳侍玉除
一经传旧德	八座起文昌
云山起翰墨	星斗焕文章
三光悬圣藻	一气转洪钧
道为诗书重	心缘启沃留
功名待寄凌烟阁	霄汉常悬捧日心
千秋箓纪朱鸾浩	五色光生彩凤毛
瑞气迥浮青玉案	清名合在紫微天
仰贺斯文归朗鉴	惟将直道历崇班
圣代科名酬志业	中朝品秩重文章
勋业定应归鼎鼐	文章谁得到罘罳
三千士里文章伯	十二楼前侍从臣
彩笔只宜天上用	五云多绕日边飞
瑞草惟承天上露	绣衣却照禁中花
万卷图书天禄上	四时云物月华中
更傍紫微瞻北斗	还将彩服咏南陔
花迎彩服离莺谷	阁倚晴天见凤巢
七德龙韬开玉帐	三千犀甲拥朱轮
身应山河分岳渎	功铭鼎吕绘麒麟
名随市人隐	心与古佛闲
竹石得幽秉	壶觞多雅游
眉宇之间见风雅	笑谈与世殊臼科
胸中已无少年事	门外犹多长者车
张颠草圣雄千古	焦遂高谈惊四筵
行道有福，能勤有继	居安思危，在约思纯
小窗多明，使我久坐	入门有喜，与君笑言
平理若衡，照辞若镜	动墨横锦，摇笔散珠
碧山人来，幽鸟相逐	金尊酒满，奇花初胎
抗心希古，任其所尚	含毫命素，动必依真
井灶有余处	林园无俗情
挥兹一觞，未知明日事	远之八表，正赖古人书
精义测神奥，清机发妙理	远想出宏域，高步超常伦
讴吟坰野，金石云阶	栋梁文囿，冠冕词林
芝洞秋房，檀林春乳	桂深冬燠，松疏夏寒
举头望明月	荡胸生层云
枫叶荻花秋瑟瑟	浴凫飞鹭晚悠悠
家酝满瓶书满架	山花如绣草如茵
蝶衔花蕊蜂衔粉	犀辟尘埃玉辟寒
碧苔芳晖，如有佳语	绿杉野屋，良殚美襟
隔溪渔舟，幽鸟相逐	乱山乔木，奇花初胎
妙机其微，是有真宰	远引莫至，忽逢幽人
娟娟群松，上有飞瀑	萧萧落叶，人闻清钟
红杏在林，幽鸟相逐	碧桃满树，清露未晞
蓄素守中，所思不远	返虚入浑，其声愈希
神化攸同，控物自富	性情所至，著手成春
与古为新，载瞻星气	其曰可读，如写阳春
砥德砺才，为国藩辅	市政施惠，生我福人
含和履中，驾福乘喜	年丰岁熟，政乐民仁
论仁议福，保我金玉	达性任情，乐其安闲
道德神仙，增荣益誉	福禄欢喜，长乐永康
随遇而安，因树为屋	会心不远，开门见山
天半朱霞，云中白鹤	山间明月，江上清风
劝子勿为官所腐	知君欲以诗相磨
笔老诗新疑有物	水清石瘦亦能奇
劝君更尽一杯酒	与尔同消万古愁
天根月窟闲来往	粗沙大石相磨治
翠竹黄花皆佛性	清池皓月照禅心
眼明小阁浮烟翠	身在荷香水影中
闲坐小窗读周易	每依南斗望京华
大儿孔文举，小儿杨德祖	前身陶彭泽，后身韦苏州
道艺工于写华柳	秀灵时或载渊鱼
不华不朴同所好	既安既宁乐乃时
宁朴毋华，以康我道	既安乃乐，共写其天
道旨渊微，深于四子	词华工秀，大如六朝
林间虚室足觞咏	山外清流无古今
粉墙丹柱动光彩	高崖巨壁争开张
行不得则反求诸己	躬自厚而薄责于人
视履考祥，其旋元吉	清明在躬，气志如神
汉璧秦璆千岁品	光风嘉月四时春
和平峻望中书令	典则高文太史公
岁星仙气原方朔	璧月新词是义山
玉堂修史文皆典	香案承书望若仙
老屋三间，可蔽风雨	空山一士，独注离骚
山静日长仁者寿	荷香风善圣之清
穷经安有息肩日	学道方为绝顶人
情词超迈高常侍	书法清圆赵集贤
明月超然怀远鉴	绪风和处觉春生
书求往迹得其化	文有真宗鉴乃神
风节为贞金乐石	心神如秋月春云
身向尺天崇位业	人从香海望才名
恬然清行同南部	积有文才是左思
一诚有定同葵向	百故皆恬若海容
校书长爱阶前月	品画微闻座右香
清时盛治人同仰	名世高文众所师
其书莫废文明道	不爵而尊体卫身
畏友恨难终日对	异书喜有故人藏
月寮烟阁标清兴	文府书城纵古今
书到右军难品次	文如开府得纵横
满室古香人有会	当阶清荫月初中
立志须如三古盛	为书自起一家言
立功德言，有三不朽	尚齿爵位，无一非尊
功冠凌烟，纪纲文武	才高画日，损益古今
立德立功，居之以敬	友直友谅，尊其所闻
天然深秀檐前树	自在流行槛外云
脱俗书成一家法	写生卷有四时春
德星人是东方朔	雄辨文如石曼卿
作者多大方家数	望之如神仙中人
清而不矫心无滓	俭以为节家之肥
学以精神通广大	家从清俭足平安
追古思今。道在作者	登高望远，时复乐之
为乐及时，令德无极	去古不远，直道在斯
日有所思，经史如诏	久于其道，金石为开
山泽高下理所著	金石刻作臣能为
畅怀年大有	极目世同春
室有山林乐	人同天地春
惠日朗虚空	清风怀古人
风竹引天乐	林亭集古春
今趣岂异于古	天听可期诸人
文情生若春水	弦咏寄之天风
有足春随惠风至	无怀人合盛时生
游春人若在天坐	听曲情随流水生
文生于情有春气	兴之所至无古人
情文俯仰怀迁固	述作风流契老彭
流水永无风浪作	春情时以管弦和
丝竹放怀春未暮	清和为气日初长
寄兴在山亭水曲	怀人于日暮春初
遇事虚怀观一是	与人和气察群言
与弦作契风生竹	列坐为情水抱山
观水期于无尽地	生天当是有情人
随群流观极盛事	欣乐岁述古初言
得趣在形骸以外	娱怀于天地之初
流水情文曲有致	至人怀抱和无同
极清闲地是兰若	观自在春于竹林
追随永日情殊畅	坐领春风气不群
坐随兰若幽怀畅	游及竹林躁气清
静坐不虚兰室趣	清游自带竹林风
随所遇时将静悟	老于文者不陈言
得山水乐寄怀抱	于古今文观异同
放水流长观其曲	为文气盛集于虚
虚怀视水人咸悟	和气为春天与游
将合万类为一己	每以内观当外游
知足一生得自在	静观万类无人为
大文间世有述作	至乐在人无古今
山水之间有清契	林亭以外无世情
虚竹幽兰生静气	和风朗月喻天怀
群然和者幽兰曲	快哉当之修竹风
古与为怀稽作者	兴随所引契天然
风人所咏托于古	静者之怀和若春
清风有信随兰得	激水为湍抱竹流
室因抱水随其曲	竹为观山不放长
亭间流水自今古	竹外春山时有无
山有此生未能至	竹为一日不可无
毕生所长，岂在集古	闲情自托，亦不犹人
不次之迁，人同品峻	及时为惠，情与春长
今古毕陈，趣生一室	人天兴感，文可万言
诞妄不生，虚无视事	幽闲自得，清静为修
林气映天，竹阴在地	日长似岁，水静于人
小有清闲，抱弦怀古	随其时地，修己观人
清气若兰，虚怀当竹	乐情在水，静气同山
春水初生，系怀左右	清风惠及，盛领情文
今文与古文，期其一是	无极为太极，化可万殊
生当稽古右文日	老作观山乐水人
人品清于在山水	天怀畅若当风兰
世间清品至兰极	贤者虚怀与竹同
时契幽怀同静气	因观流水悟文情
有时自向竹间坐	无事一至兰若游
为人不外修齐事	所乐自在山水间
随时静录古今事	尽日放怀天地间
修己可知有乐地	作文自合舍陈言
作文每期于古合	寄怀时或与天游
万类静观咸自得	一春幽兴少人知
世情岂尽能相合	贤者所为固自殊
人品若山极崇峻	情怀与水同清幽
大贤自合为九列	清风可以流万年
信之为言有诸己	文亦不外生于倩
尽日山游得风趣	一生浪迹契天随
老可情怀常作竹	少文乐事在游山
述古期同彭不作	临风若遇惠之和
昔时尝品惠山水	异日期为少室游
自古在昔有述作	当今之世咸清贤
鹿门多大隐	花洞有长春
云霞生异彩	山水有清音
波绿生春早	云归注雨迟
有雨云生石	无风叶满山
黄昏花影二分月	细雨春林一半烟
明月不离光宅寺	清风常渡出山钟
清华词作云霞彩	典重文成金石声
胜地花开香雪海	妙林经说大罗天
一藏梵声涛在口	满林花影月苞山
九万里风斯在下	八千年木自为春
天机清旷长生海	心地光明不夜灯
承恩湛露三春重	被体香罗九夏轻
机云才学有天趣	王谢风流本性成
法雨慈云窥色相	清池明月露禅心
万里波涛归海国	一山花木作香城
座揽清辉万川月	胸涵和气四时春
人体六书生奥妙	五山十水见精神
松涛在耳声弥静	山月照人清不寒
紫薇华省承纶诰	金粟香风舞彩衣
书成花露朝分洁	悟对松风夜共幽
珠林墨妙三唐字	金匮文高二汉风
谢傅心情托山水	子瞻风骨是神仙
灯火夜深书有味	墨花晨湛字生光
月沼观心清若镜	云房养气润于珠
德取延和谦则吉	功资养性寿而安
西清恩挹三霄露	东观文成五色云
一室图书自清洁	百家文史足风流
岩前炼石云为质	槛外流泉月有声
为学深知书有味	观心澄觉宝生光
功深书味常流露	学盛谦光更吉祥
气淑年和，群生咸遂	冰凝镜澈，百姓为心
良玉润珠，精神流照	吉金乐石，左右交辉
甘露卿云，于斯为瑞	珠辉玉照，盖代之华
琼质金相，当时之宝	颂经风纬，冠世而华
凤质龙文，光华相映	景风淑气，仁寿同登
室临春水幽怀朗	坐对贤人躁气无
且将酩酊酬佳节	未有涓涘答圣朝
圣朝无弃物	余事作诗人
门心皆水	物我同春
臣心如水	王道犹龙
乙近杏花袍曳紫	未匀柳色绶拖黄
丁岁观光惭国士	酉山探秘识奇书
宝树蔚彤云，知诸出有阳元，望他日成吾宅相	华堂盈紫气，溯原初于聃耳，喜长生本自家传
前辈典型，秀才风味	华嵩品格，河海文章
沽酒近交乡父老	解衣平揖汉公卿
第五之名齐票骑	十三此夜订心交
吴兴山水，古来清远	包咸论语，今尚流传
三馆六曹十七科，竞称前辈	一官万里二千石，遂老斯人
钻燧木先春，食德饮和，且自披星朝赤帝	观灯天不夜，衢歌巷舞，何妨捧日待黄人
老屋将倾，只管淹留何日去	新居未卜，不妨小住几时来
六宫粉黛无颜色	万国衣冠拜冕旒
二柳当门，家计逊陶潜之半	双桃钥户，人谋虑方朔之三
休萦俗事催霜鬓	且制新歌付雪儿
孙楚楼边觞月地	孝侯台畔读书人
未闻安石弃东山，公能不有斯园，贤于古人远矣	漫说少陵开广厦，彼仅空怀此愿，较之今日何如
谏垣弥久望弥尊，看此际三公，都是当年等辈	封事愈多功愈懋，卜将来一擢，尽补往日淹留
世间桃李尽出公门，何须腊尽始芳菲，满眼无非春色	天下鱼龙都归学海，不待时来方变化，启口即是雷声
镜里有梅新晋马	釜中无药旧唐鸡
辛勤有此庐，抽身归矣，喜鸟啼花笑，三径常开，好领取竹簟清风，茅檐暖日	萧闲无个事，闭户恬然，对茶熟香温，一编独抱，最难忘别来旧雨，经过名山
圣代即今多雨露	故乡无此好湖山
家传渤海箕裘远	春到方壶雨露新
逝者如斯夫	掩之诚是也
满眼蓬蒿游子泪	一盂麦饭故乡情
虽然毫末技艺	却是顶上工夫
不教白发催人者	更喜春风满面生
到来尽是弹冠客	此去应无搔首人
其交以道，其接以礼	同声相应，同气相求
四大皆空，坐片刻无分尔我	两头是路，吃一盏各自东西
欲把西湖比西子	从来佳茗似佳人
常如作客，何问康宁，但使囊有余钱，瓮有余酿，釜有余粮，取数叶赏心旧纸，放浪吟哦，兴要阔，皮要顽，五官灵动胜千官，过到六旬犹少	定欲成仙，空生烦恼，只令耳无俗声，眼无俗物，胸无俗事，将几枝随意新花，纵横穿插，睡得迟，起得早，一日清闲似两日，算来百岁已多
丈室花同天女散	围摩诗共老人参
以其所有，易其所无，四境之内，万物皆备于我	或曰取之，或曰无取，三年无改，一介不以与人
渌水漾丁帘，增我辈闲中风致	名园依丙舍，祝君家看到云仍
上相教除名士气	至尊亲许读书人
醉中掷笔金銮殿	睡起鸣笳铁瓮城
南中喜得秦淮海	天下愿识韩荆州
名辈出枢垣，本杜断房谋，陶甄南国	鸿才领词坫，有欧书韩句，濡染东吴
霖雨东兴，枢密上才开远略	好风西笑，湖山秀句带边声
洪容斋随笔成书，实著作之渊海	范致能骖鸾有录，比宦游于神仙
以孝去，以忠来，到处苍生望霖雨	是贤臣，是学者，一编经世出名山
使君政比龚渤海	有子才如班孟坚
累世纪群交，忆兰省枢垣，齐向后尘趋轨范	传家召杜谱，喜皖峰沪渎，共听两地颂台莱
座对贤人酒	门听长者车
宅入先贤传	门听长者车
白傅早归，一代福人居福地	苏公再见，千秋黄巷重黄楼
择里仍居黄巷宅	辞官恰及白公年
历中外廿年身，宦海扁舟，万顷惊涛神尚悚	就高低数弓地，儒宫环堵，三竿晓日梦初醒
有客醉，无客睡，福简简吁可愧	长歌粗，短歌疏，诗平平聊自娱
平地起楼台，恰双塔雄标，三山秀拱	披襟坐霄汉，看中天霞起，大海澜回
藏名诗酒间，竹屋纸窗清不俗	养拙江湖外，风台月榭悄无言
随遇自生欣，暖日和风入怀抱	静观可娱老，崇兰幽竹有情文
宜民颂起延年后	寿世筵开浴佛先
全以山川为眼界	故应宾主尽诗人
先文穆风流宛在	家学士丘壑偶然
贤者亦乐此	卓尔末由从
把往事今朝重提起	破工夫明日早些来
父老闲来消白昼	儿童归去话黄昏
闻弦歌之声，贤者亦乐此	见羽旄之美，乡人皆好之
或为君子小人，或为才子佳人，登场便见	有时欢天喜地，有时惊天动地，转眼皆空
稽古昔毕类其人，贤以生为，趣由丑作	托清闲咸临此地，情随事感，曲有文听
古今人何遽不相及	天下事当作如是观
凡事莫当前，看戏何如听戏好	为人须顾后，上台终有下台时
大千春色在眉头，记当年翠暖珠香，曾游赡部	五万莺花如梦里，念此日丁歌甲舞，重睡昆仑
治世之音安以乐	君子有酒旨且多
莫怪和尚们这般大样	请看护法者岂是小人
问大士缘何倒坐	恨凡夫不肯回头
看诸君脑满肠肥，此日共餐常住饭	想一样钟鸣鼎食，前身都是宰官身
渺渺三魂，活佛竟成死鬼	迢迢万里，东来不见西归
成文自古称三上	作赋于今过十年
莫道轮回输五谷	可储笔札赋三都
但愿生民无殿屎	不惭宰相受堂餐
官司不令多中饱	燕饮应知无后艰
两间东倒西歪屋	一个南腔北调人
爱民若子	执法如山
爱民若子，牛羊父母，仓廪父母，供为子职而已矣	执法如山，宝藏兴焉，货财殖焉，是岂山之性也哉
彼哉彼哉，北方之学者，何足算也	戒之戒之，南人有言曰，其无后乎
佛言不可说，不可说	子曰如之何，如之何
自在自观观自在	如来如见见如来
劳形于详验关咨移檄牒	寓目在钦蒙奉准据为承
道不行，乘桴浮于海	人之患，束带立于朝
一品头衔让南石	三声肠断失西墉
门幸无题午	人惭不识丁
海国中天节	江城五月春
保艾思君子	依蒲祝圣人
调羹定识威姑性	洒翰应增吕子书
博议书成临月按	合欢酒熟对花斟
爱画入骨髓	吐词合风骚
大千春色在眉头，寻遍翠暖珠香，重游瞻部	五万莺花如梦里，记得丁歌申舞，曾醉昆仑
天禄校书名进士	岳阳持节老将军
居东海之滨	如南山之寿
昌黎起八代之衰，想当年苜蓿斋中，不过寻常博士	文正以天下为任，问今日虀盐队里，可有此等秀才
中天悬明月	绝代有佳人
熟读离骚，便可称名士	涉猎传记，不能为醇儒
瓦屋只三间，士龙住东，士衡住西	端溪藏片石，真手不坏，真研不损
一妻十七妾	百子半千孙
仙踪曾现宰官身，济世度人，水利农田蒙惠泽	道力能迴元始劫，通灵赞化，和风甘雨锡康年
南宋溯忠门，香火传来，犹似钱塘江上	东吴恬德水，帆樯驶过，免经铁瓮城头
祠庙肃沧浪，更寻来一万字穹碑，新焕岩阿欀桷	威灵震吴越，还认取七百年华表，遥传江上旌旗
圣代止戈资庙略	众仙同日咏霓裳
尝胆卧薪，早有雄心绳祖武	芟嬴夷项，独膺奇寿奠王基
生有自来文信国	死而后已武乡侯
佩鄂国至言，不爱钱，不惜死	与文山比烈，曰取义，曰成仁
梅花下有衣冠葬	席帽时知社稷臣
尽孤城四百余战，功艰李郭，力障江淮，恸当时妾醢僮烹，列帐呦呦闻鬼哭	同毕命三十六人，祠号协忠，史称双庙，问何时须张眦裂，登堂凛凛见神威
小朝廷难与图功，看战垒千层，遇毒含冤，知魂魄不忘故土	旧令尹行将归去，借泰山片壤，题楹志别，愿威灵长卫吾民
所谓大臣，行己也恭，养民也惠	厥有成绩，荆河惟豫，淮海惟扬
报国有同心，两地风波皆梦幻	还乡传旧德，千秋涕泪满湖山
望君似岁穷黎隐	与物胥春岂弟怀
白马溯光仪，彩仗霓旌，尚振英风昭肸蠁	黄麋谈故事，仁浆义粟，长传闿泽济嗷鸿
近圣人之居，容光必照	遵海滨而处，明德惟馨
儿女尽能之，一点热肠，三分血性	家庭常事耳，察乎天地，通乎神明
紫极焕璇题，瑞露凝甘留净域	丹轮开宝相，香岩拥翠俯晴江
露降何年，萝径石门开法界	寺临无地，海云江月拥祥轮
地窄天宽，江山雄楚越	沤浮浪卷，栋宇自孙吴
万叠云山供远恨	一家烟雨是元功
宋史何妨称叛宋	周亲毕竟欲存周
四朵兆金瓯，是二千石美谈，不因五色书云，谁识名流皆五马	万花停玉局，惟六一堂如旧，若溯三贤谥典，合将祠额署三忠
胜地景芳徽，卅载三贤俱典郡	同龛昭祀典，两文一献共称忠
杨柳拂堤塍，追溯前徽，于宋历仁宗两世	桃花遍祠宇，传来美谥，至今合文献三忠
姬孔情思，说丁物色，即幻即真，作千古神圣明良之合	一双蝴蝶，顷刻邯郸，何君何牧，徇人世穷通得丧之占
李母占星惊太白	谢公卧月上西堂
即心即佛，但从彼岸问迷津，渡头宝筏开时，慈航有路	是色是空，诚向兹山瞻法相，洞口祥云护处，变化无方
依净土以印净心，回峰现亿万化身，觉悟群迷成净果	引慈航而宏慈量，慧日照三千法界，庄严重耀证慈缘
天上锡麟儿，此是世尊亲抱送	山中闻梵呗，原从灵鹫早飞来
湖山本毓秀之区，看桃华开落，燕子西东，蠢尔未销情欲障	天地有好生之德，愿嘉门善祥，明神祐助，螽斯无妒子孙多
南宋三忠，古社枌榆隆报赛	西湖半壁，大招风雨降神灵
廿四风吹开红萼，悟蜂媒蝶使总是因缘，香国无边花有主	一百年系定赤绳，愿秾李夭桃都成眷属，情天不老月长圆
广殿启通明，高捧五云香案	层霄仰宗敬，来朝群帝珠旒
香象奉金仙，杰阁凌云，日丽中天通上界	烟霄骞铁凤，华钟度水，风回大海引慈航
香火因缘，弥勒同龛如是住	溪山幽胜，吟魂此地盍归来
图画香山，风流玉局	荷花世界，杨柳楼台
我忆家风负梅鹤	天教居士领湖山
世无遗草真能隐	山有名花转不孤
先世著勋猷，忆当年龙虎风云，楸枰一局	熙朝隆享祀，忻此日蘋蘩涧沼，汤沐千秋
大德曰生	仁心为质
须知天地常生育	总要人家善护持
甘雨时零，亭成志喜	嘉禾善养，岁庆占丰
攀桂天高，忆八百孤寒，到此莫忘修士苦	煎茶地胜，看五千文字，个中谁是谪仙才
江汉钟灵，二千年天府廓名都，看大雅扶轮，渊云嗣响	峨岷擢秀，廿四属人文循正轨，沼诸生鼓箧，邹鲁同风
诵左思蜀都赋，江汉炳灵，文物媲西京，郡合有茂才异等	读王勃益州碑，賨渝变俗，儒风被东鲁，客休歌下里巴人
秦栈连云，看砥路同遵，剑阁尘清，不用青天歌蜀道	巴山话雨，喜故人出守，玉堂墨妙，乞将粉本绘嘉陵
史笔晋称良，何事阳秋尊魏统	儒林宋有传，欲将剽锐化賨人
到此间三水通流，激浊扬清，试向岷江分上下	念当日诸戎即叙，咏仁蹈德，至今僰道被文章
倒峡泻词源，孰障东川，惟有韩文凌八代	乘槎来使节，每依南斗，莫吟杜句怅三秋
居廉让之间，莫教风俗移人，盛名难副	综岁科而试，敢曰权衡在我，僻地无才
声教讫南天，滇海通波，玉斧画河嗤往代	文章溯西汉，邛都按部，锦衣渝蜀艳当年
名迹问邛崃，为孝为忠，与尔辈沉吟出处	边谣采黎雅，恒风恒雨，愿斯文感召和甘
万壑秋云，看挹翠浮蓝，露冕风前迎九顶	一江春水，愿纡青拖紫，霓裳天际会群仙
移孝即为忠，在昔扬言嘉学士	读书先识字，莫将干禄笑平原
州升为府，增二邑于邻，旧治号通川，多士顾名，严辨夫闻也达也	岁兼以科，阅三旬而毕，新知培艺圃，诸生勤业，慎戒乎暴之寒之
千载诗书域，坐修竹林中，尽饶佳土	四贤桑梓地，问斜川集后，谁嗣高文
地接蓉城，前哲仰遗型，有讲学名臣，尚留书院	帖传竹杖，此邦挺高节，笑寻源使者，不贡人才
雁塔表鸿题，千佛蝉联，试数泾南文盛	马山欣骥附，一时骖靳，行看冀北空群
桃李种新阴，佳士如林，异日期为华国选	梓桑怀谠节，前贤在望，诸生莫负大州名
绝磴蹑天梯，鸟道穷幽，惜此地未来灵运驾	名山留洞府，龙威探秘，问诸生谁是茂先缘
法堂下无非士，无非农，无非商贾，敢任性纵情，漫道我惟行我法	庐州境也有山，也有水，也有田园，试探风问俗，斯来吾亦爱吾庐
妙作画图看，五色目迷高铁岭	恩叨江海住，三年心醉白香山
与古相于，缅当年谢草王池，共仰风流独步	从吾所好，占此地荷亭竹榭，还期心迹双清
要地寄一麾，须常念海山深阻	旧堂共千载，敢但希王谢风流
念厥职匪轻，休戚与六邑相关，曰慎曰清曰勤敏	求斯心可问，是非惟群言是度，不宽不猛不因循
名郡冠东南，山连奉象，海环镇定，江抱鄞慈，赫赫岩疆雄浙水	循声稽史册，唐有黄羊，宋称吴赵，明绍张蔡，巍巍芳躅想前贤
薰弦一曲留天地	山色中条阅古今
狮岭播椒馨，节生孝，孝生忠，岂独簪缨夸世胄	鹅湖炊稻熟，子承父，父承祖，但凭耕读作人家
辞家只为稻粱谋，忆老屋湖边，拚读敢忘祖德	作客剧饶诗酒兴，过平山堂下，典型如见乡贤
三朝阁老	一代伟人
三朝阁老	九省疆臣
稽扬州千百人，合成节孝崇坊，质圣贤以彰风化	逢大清亿万载，恩许春秋典祀，感天地而动鬼神
共话慰穷愁，耐过冰霜逢雨露	相观励名节，免教巾帼笑须眉
事有备而无患	门虽设而常关
玉瓒何烦裨灶禳	金莲永免祝融灾
扬子江头万里浪	滕王阁下一帆风
山月不随江水去	天风时送海涛来
江月不随流水去	天风直送海涛来
山中鹤寿不知纪	世上诗声早似雷
三十里湖镜峰屏，擪笛可无人坐月	廿八字雨珠云墨，凭阑依旧水如天
芬诵旃檀，深入华严文字海	函尊榆欓，兼赅菩萨圣贤心
第一楼边浮大白	初三月上荡空青
即景亲风月	随时笃诗书
一塔远出树	众山青到门
喜无多屋宇	幸不碍云山
青山横郭，白水绕城，孤屿大江双塔院	初日芙蓉，晚风杨柳，一楼千古两诗人
长与流芳，一片当年干净土	宛然浮玉，千秋此处妙高台
潮平两岸阔	江上数峰青
众山遥对酒	孤屿共题诗
风景不殊，四十余年旧鸿雪	江山如许，二千里外小金焦
何处无明月清风，半郭半村裴绿野	此地有茂林修竹，宜诗宜画谢青山
树栽棠作舍	山制锦为屏
一弹流水一弹月	半入江风半入云
朝朝朝朝朝朝夕	长长长长长长消
放开眼界看，朝日才上，夜月正圆，山雨欲来，溪云初起	洗净耳根听，林鸟争鸣，寺钟响答，渔歌远唱，牛笛横吹
新水涨三篙，绕槛波光平似镜	好山环四面，开窗岚翠拱如屏
镜面湖光，苏堤一线横窗碧	云端梵唱，竺岭千盘压阁青
异数超七阶，帝眷东山谢太傅	嘉宾伫三肄，天留南国鲁灵光
鸾诏亲褒，历相三朝贤太傅	鹿鸣重宴，同年一榜小门生
从来谢太傅	只似鲁诸生
除却诗书何所癖	独于山水不能廉
异书远购吾妻镜	好古常携己子彝
不少雄谋吞海若	只凭余事作诗人
曾从二千石起家，衣钵新传贤子弟	难得八十翁就养，湖山旧识老诗人
麟阁待劳臣，最难西域生还，万顷开荒成伟绩	凤池诏令子，喜听东山复起，一门济美报清时
陶熔梓里三千士	领袖蓬山二十科
点苍南去钟英地	太白西来建节天
河清想见官如水	宦久真知县是恩
久许匡刘成国器	肯将屈宋例衙官
清门甲第传儿辈	旧部湖山属寓公
人自玉堂来，吏亦称仙宜不俗	神从金马见，民能使富莫忧贫
南士渊源承北学	秋曹门馆坐春风
紫气满关中，合李聃同期而至	青城临蜀道，先王旦一日以生
仕宦阅六十年，骎骎未已	驰驱逾十万里，蹇蹇匪躬
三德知仁勇	一官清慎勤
历沙碛，两度凌山，有志竟成，父子各完忠孝节	奉板舆，一条淮水，曰强而仕，弟兄同现宰官身
新恩又见临裴野	近事争传保郑乡
菊花潭里人同寿	扬子江头海不波
鹿宴沐恩浓，正及臣门膺旷典	翟衣襄政久，更看子舍策清名
温温恭人，母以子贵	潭潭相府，日引春长
江乡仁惠传荒政	岭表恩威播外夷
感旧琴亡，一恸空余呼子敬	酬知剑在，九原何处觅徐公
二十年禁苑联镳，感交合苔芩，长怀古处	七千里岩疆秉节，叹身骑箕尾，未竟嘉猷
云路仰鸿仪，不少丹忱悬日月	烟霄惊鹤化，空留奇气郁诗篇
誉望始簪毫，历廿年金马蜚声，果见鸿猷倾海内	恩勤归画荻，痛一夕慈乌失哺，长留遗恨彻泉台
黄阁仰殊勋，使相声名倾远近	青云叨夙契，故交情谊黯平生
伟绩盛河渠，报国真资舟楫任	贻谋焕堂构，承家都具栋梁才
温室盛才名，五夜星辰辉彩笔	玉楼惊早世，一江风雪惨铭旌
宿望冠蓬瀛，八秩看花传洛社	遗型式桑梓，千秋骑鹤叹芜城
华国掞高才，丹禁百篇余制草	宣风痛边徼，素车千里愧生刍
节钺盛才名，廿载乡邦遗老一	衣冠凄画像，百年人望达尊三
柏署仰寅恭，允矣直声闻殿陛	梓邦资保障，凛然生气壮河山
宦海靖波澜，同荷生成归大造	寒江空涕泗，难申契阔向重泉
光霁德辉承，京邸从容怀古处	斗山人望失，寝门悲涕感师资
锡命荷三朝，翟茀夫荣，节旄子贵	陈情才隔岁，烟霄鹤化，风树乌啼
报国励丹忱，謇謇公忠闻海内	生天还绛阙，堂堂正气在台垣
宗党仰贤名，叹毕生辛苦持家，无愧相夫教子	关河凄老泪，论初地慈祥证果，定知成佛升天
噩梦忽惊魂，痛绝高堂，环视孤茕还待抚	微疴真雾露，伤哉旅邸，是何医药漫相攻
锡命两朝隆，曰顺曰慈，内壸行堪符史笔	陈情三载允，惟忠惟孝，倚庐哀莫忘王言
八座晋崇封，业焕纶扉资内助	三迁垂懿则，经传纱帐溯遗型
廉善廉能，山左早闻循绩著	成忠成孝，楚南终古今名扬
竹马共嬉娱，六十年灯火扬州，长忆儿童笑语	铜符宣化泽，廿八载棠阴汉上，试听父老讴歌
献赋共簪毫，紫禁追陪，万事都曾咨伯始	酬知空挂剑，芜城凭眺，九原何处觅徐君
屏翰重周原，黍膏棠甘留政绩	衣冠尊洛社，梅消石瘦见丰神
琐闼忆肩随，宦迹东西，投老刚欣联旧雨	黄垆惊腹痛，朋欢零落，怆怀何处数晨星
加数年公即百龄，才笔依然，胡不慭遗嗟一老	传三世孙才五尺，书香长在，好教一发引千钧
生为西土福星，却许湖山娱晚景	没与东坡同日，应与仙佛缔前缘
清秘昔忘形，况经两地同舟，逾艾年华频话旧	旬宣今尽瘁，空说五丝续命，悬蒲时节正伤神
恩命方新，怅籍甚声华，身后迁除空撒手	官逋未了，叹萧然环堵，庭前俯仰剧伤心
病榻恩来，叹息膏盲难再起	潜园人去，流传诗画定千秋
泽被十闽深，溯频年砥节奉公，荐鹗名留金筴重	灵归三泖远，怅暑月殚精校士，骖鸾人赴玉楼寒
澹泊任天真，忆掉头苜蓿阑干，八十翁自耕铁砚	老成悲电谢，试屈指枌榆甲第，廿三科谁共琼林
纱幔仰传经，八座起居，彤管频题香茗集	板舆隆养志，三春报答，碧幢忽废蓼莪篇
五省奉安舆，一品封崇，况见孙曾緜甲第	卅年隆禄养，百龄算近，忽悲仙佛渺旛幢
昼锦迓潘舆，忽感邻舂惊罢社	春晖违宋幔，恰当佛诞证生天
炜管擅清词，红药阶前，曾伴郎君吟彩笔	绳床惊噩梦，绿莎厅上，忍教司马湿青衫
荻阁含饴，正喜有孙传祖砚	兰陵返櫂，遽随佛母渺仙幢
当代经师，郑东海、马扶风，抗前贤为伍	此间旅殡，荀兰陵、苏玉局，得夫子而三
上苍有灵，遗腹定应昌厥后	大黄为厉，回头始悔自知医
百部风清，揽铜柱高标，定有英魂栖大树	九重雨泣，痛玉关乍入，不留生面画凌烟
殚心力以报所知，一代长才出甘陇	处脂膏而不自润，千秋遗爱满邗江
敬以持己，恕以接物，一息尚存，此志不容少懈	生不交利，死不属子，九京可作，舍公其谁与归
三百辈杏林并冕，三万签芸署编摩，衡鉴识冰心，文苑有人同涕泪	廿一科东观楷模，廿二载西湖师表，簪缨联宝树，新宫无憾作神仙
京兆衡才，由豫而皖而乡邦，济济擢英贤，门下迭为多士冠	承明珥笔，有史与文与典册，莪莪揜群雅，浙中欲得替人难
五等列崇班，勋爵亚桓信躬谷	三营钟闲气，威名留楚粤江淮
贵为尚书，俭若寒士，敭历四十年，其趋公忘寝食，忠矣	幼称神童，老推名宿，横览八千卷，独精算通天人，伟哉
从先大夫于九原，五典春闱，首证当年衣钵	考中书令者廿载，三朝元老，遂成旷代哀荣
乌台执宪，龙节宣风，百城解绶避威棱，正色谠言，妇孺亦知包孝肃	燕翼多谋，凤池绳武，十载抽簪娱晚景，清心学道，耆英群仰富文忠
执法总朝纲，溯当年节钺宣猷，声望比富欧韩范	归田娱暮景，看后起芝兰挺秀，科名媲轼辙郊祁
臣谟望重范韩，有孝有德，有守有为，朝野共钦严正性	父执交深管鲍，同榜同庚，同官同社，后先并失老成型
五十年父执深交，申以盟誓，重以婚姻，忆岁在庚寅，犹扶疾哭吾翁馆舍	三四代家声济美，子为词臣，孙为贡士，数榜开甲乙，曾及身见两世科名
嗟吾多病爱闲，何堪垂老零丁，又折此刚强一臂	念尔母衰妇弱，未得抱孙慰藉，忍听他惨戚双啼
通才百里难留，才别杭州，鹫岭魂依诗是谶	宦迹一生早定，终归吴会，鲸图神授梦何灵
与子瞻生同里、官同方，吏治诗材称伯仲	伴和靖寓相邻、殡相近，湖波山色乐神仙
文章惊海内，诗酒满天涯，二十年湖上勾留，身去名存，除却欧苏无此福	薄宦感焦桐，佳人悲锦瑟，七千里蜀中怅望，才丰命啬，剧怜李杜亦终穷
相夫历八州督，教子擅八砖才，谁知八座起居，病与一生相伴住	老屋忆文笔坊，新居望文藻宅，都是文星照耀，魂兮万里定归来
东省忆同官，旋听台莱颂南国	北堂依寿母，长看旗翼照西湖
锡命兼锡寿从天，节署普庆承欢，喜堂北萱荣，周甲刚娱莱子舞	同宗复同官自昔，弱息又叨慈荫，怅瓯东萍系，生刍遥奠颎封羹
锡龄膺异数殊恩，忆昨岁霓旌，捧诏还辕，节省胪欢传盛事	诒谷播清芬宏泽，念吾乡鲸浦，歌丰击壤，蒙庥有自颂徽音
恸生不逢辰，母在堂，妾在帷，弱女在闺，更嗣续犹虚，剧怜朝露先零，定卜此时难瞑目	叹我无知己，家多故，身多病，命途多舛，信友朋最笃，岂料晨星又落，相期后至共论心
命也何如，无禄竟难沾薄禄	天乎欲问，广文可许作修文
羡姊三迁训子，四行劻夫，计平生妇职无亏，仉氏班姬堪并拟	恸我十年炊臼，九月废莪，想此后泉台有伴，小姑从母定相亲
过九秩以考终，从古名医，都登上寿	痛三号而未已，伤吾老友，更失诗人
慈母如母，贵父之命也	顾我复我，育子之悯斯
媵随妻来，转令我思妹子	母以子贵，居然婢作夫人
神仙官职双凫舄	才子文章五凤楼
百里棠阴邻画舫	一江峰影落琴床
君家旧事传青史	公望中朝仰白云
手搴海国珊瑚树	节拥天星赤绣衣
烟云得路驹千里	炎海收身鹤九皋
门前问字乌程酒	春暮吟风碧浪湖
经济只今刘计相	词华自昔谢中书
玉节承天南斗静	绣衣行昼使星明
文章东观仙曹旧	杖履南湖讲席尊
麾符地喜邻臣地	姓氏天教上御屏
南国人才白玉尺	中朝门望重冰壶
龙门世泽常华盛	鲸海威名草木知
应视国事如家事	能尽人心即佛心
为仁犹曰行仁，服膺弗失	于止知其所止，常目在之
自新新民，止于至善	先觉觉后，求其放心
寿考不忘，以颂申伯	德音是茂，有若泰巅
聪听祖考彝训	深知稼穑艰难
戒之在色，戒之在斗，戒之在得	职思其居，职思其内，职思其忧
虚其心，实其腹	骥之子，凤之雏
闻凤窥丹穴颜延年	乘鸿驾紫烟郭景纯
十月维阳，嘉耦曰配	三星在户，吉事有祥
非要誉，非内交，此谓民父母	无伐善，无施劳，以保我子孙
受天地之中，以生一曰水	有功德于民，则祀谓之神
善言莫离口，善乐莫离手	独立不愧影，独寝不愧衾
静以修身，俭以养性	入则笃行，出则友贤
为文须略识字	终身不复鼓琴
和风君子德	时雨圣人怀
仁孝本诸性	礼义根于心
月下三升酒	风前万里山
幽怀在泉石	好景足风云
二分明月户	万里白云乡
泉流云际月	风动雨中山
凉意水云际	高怀山谷间
不止泉明酒	闲临米老山
云白风清际	廉泉让水间
清风明月有其乐	嘉辰美景置诸怀
残阳远水南朝寺	月白风清北郭山
让水廉泉高士屋	礼门仁里圣人居
云阶月地幽人室	水远山高隐士居
与礼同节，与乐同和	以义为根，以仁为本
敦仁秉德，并受其福	修礼陈义，乃获有年
列纪陈纲，是王者政	安仁布义，与圣人居
子孝孙贤，至乐无极	时和岁有，百谷乃登
仁孝齐家，廉明报国	和平处世，礼义车身
勋盖南阳，文综西蜀	辞雄子建，赋拟相如
典重商周，鼎追秦汉	贤齐广受，屋并机云
好学为福	惟道集虚
在家常起早	偶地即安居
无事此静坐	有情且赋诗
花竹有和气	风泉无俗情
欲共幽人洗笔墨	但惊妙语杂风烟
余子风流追魏晋	太平胸次到唐虞
彩毫闲试金壶墨	花□重寻贝叶书
青竹闲垂任子钓	牙签喜校邺侯书
墨妙已窥王令帖	良材还斵蔡翁琴
风骚意度卑唐体	人物依稀似晋时
交情淡似秋江水	赠句清于夜月波
诗酒淋漓出狂怪	虹霓吐暖忘寒饥
千首放怀风月里	一尊时对画图开
囊简久藏蝌蚪字	诗坛欲效鹳鹅军
政用疏通合典则	地分清切任才贤
都将笔下文章润	散作人间雨露浓
胸蟠杜甫千间厦	气压陈登百尺楼
拔薤已观贤守政	寿亲还慰鲁侯心
已发政声□召杜	不惟诗句似阴何
南斗日躔韩吏部	西湖风气白香山
常棣并为天下士	先生真是地行仙
绣阁团圞同望月	香闺静好对弹琴
风不出，雨不出	歌于斯，哭于斯
妖道恶僧，三令牌击退风云雷雨	贪官污吏，九叩首拜出日月星辰
放开肚皮吃饭	立定脚跟做人
五品天青褂	六味地黄丸
游目骋怀，此地有崇山峻岭，茂林修竹	赏心乐事，则为你如花美眷，似水流年
泛宅便为家，有红粉青娥，长新风月	他乡忘作客，看千岩万壑，如此江山
铁汉三杯软脚	金刚一盏摇头
怜卿新种宜男草	愧我重看及第花
情殷报国，臣之壮也不如人，仗药炉经卷了却三生，更休提如花美眷	志在养亲，富可求乎聊复尔，幸楚尾吴头刚通一水，定能容若叶浮薄
春随香草千年艳	人与梅花一样清
洗菜莫教流去叶	见桃犹记旧曾花
此间无这座桥梁，辜负园林一胜	对岸借他人田亩，凑成邱壑双奇
志不求荣，满架图书成小隐	身难近俗，一庭风月伴孤吟
为国忘家，无地可投湘水	舍生取义，有天应照燕山
无可奈何新白发	不如归去旧青山
座上有嘉宾，谈笑风流吴季札	江干逢逐客，交游意气楚春申
升沉难定，但深壑藏舟，人世谁凭著力	来去自繇，如惊风飘瓦，天工于我何心
苦心未必天终负	辣手须防人不堪
名士青山千日酒	故人红豆两家镫
湖上剧清吟，吏亦称仙，始信昔人才大	海边销霸气，民还喻水，愿看此日潮平
两浙再停骖，有守无偏，敬奉丹豪遵宝训	一门三秉节，新猷旧政，勉期素志绍家声
心悬魏阙三千里	身在匡庐第一峰
二百年文献，不薄冷官	十一郡典型，无轻前辈
莫谓孤寒，多是读书真种子	欲求富贵，须从伏案下工夫
虽非千万间，居然广厦	为语二三子，慎厥初基
挹朝爽西来，杯底岚光飞隔岸	望大江东去，檐前帆影度遥空
五百年逃墨归儒，天使番王纳土	四十日修文偃武，我从漳海班师
中原士气扬旗鼓	左海文章射斗牛
先圣道并乾坤，博也厚也，高也明也，悠也久也	今皇教同尧舜，劳之来之，匡之直之，辅之翼之
菊井活人真寿客	簳山编集老诗豪
闻士颂之，自吴于越	读公文者，如韩欧阳
二千里外冷官，潘舆迎养百龄母	六十年来宿学，边笥真藏万卷书
万卷皆成帙	千竿不作行
预营焉皆大欢喜	来拜者为贤子孙
无求生以害仁，死且不朽	为厉鬼而杀贼，魂兮来归
都道我不如归去	试问卿于意云何
我富文章君富艳	兼金身价断金情
少不如人，只自知酒祓清愁，花销英气	卿须怜我，且莫唱阳关三叠，河满一声
卿本红袖佳人，自怜命薄	我亦青衫司马，也为魂销
武穆两言，不爱不怕	文成一诀，即知即行
持躬以正，接人以诚	任事惟忠，决机惟勇
宦海风波，不到藻芹池上	圣朝雨露，微沾苜蓿盘中
冷署当春暖	闲官对酒忙
俸薄俭常足	官卑廉自尊
数来族望，寰中能有几家	问到科名，榜上视为故物
天锡名山储二酉	人登杰阁兆三元
醉翁之醉，狂夫之狂，四十年旧雨无多，屈指谁为三径客	南岭以南，北海以北，千万里闲云自在，到头还爱六朝山
柳边归院金莲烛	松下仙寮玉局书
回民汉民，多是子民，我最爱民无异视	礼法刑法，无非国法，尔须畏法莫重来
尽力尽心，未能十分尽职	任劳任怨，不敢半点任功
立政待英才，慎乃攸司，知人则哲	兴贤共天位，勖哉多士，观国之光
两袖清风廉太守	二分明月古扬州
事可问心宁任怨	功难藉手敢辞劳
四朝身历升平日	百岁人呼矍铄翁
代称辇下无双土	我羡江南第一人
才能济变何须位	学不宜民枉有官
诗堪入画方称妙	官到能贫乃是清
果能承父志	亦足报君恩
胜景近西泠，愿将来宝藏丰盈，有此一湖春水	家山念东鲁，看列郡灶烟环绕，亦似九点齐州
为词客，为宰官，为老渔，卅载风尘，历几多人海波涛，才得小园成退步	爱诗书，爱花木，爱丝竹，四围溪水，喜就近佛门烟雨，且营闲地养余年
读史渐知心学误	莅官益觉理儒疏
一卷刻成名士集	十年费尽美人心
海上神山	仙人旧馆
正策愧无能，试观两浙殷繁，喜有名区藏我拙	编篱聊复尔，博得一官闲冷，何妨静处看人忙
野言山貌豪门客	秘计阴谋退院僧
田蚡骂座非关酒	江斅移床那算狂
牧令计十年，坐斯堂，始愿何尝及此	丝纶蒙两代，奉厥职，立心惟矢无欺
四角亭开临止水	六朝人去剩孤松
结屋古松下	洗钵清溪傍
修我墙屋	反其耄倪
六经读彻方持笔	五岳归来不看山
龙光射斗	风阙书升
旧宅拜新恩，桂子宫中明月满	一官兼两地，藤花厅外白云深
剑客酒客慷慨至	梨花梅花参差开
饮建业水，食武昌鱼，千里驰驱，到处聚观香案吏	对紫薇花，撤金莲炬，九霄瞻仰，何年却向帝城飞
贤守例能诗，忆昔笑言陪九老	诘朝期相见，恼人风雨是重阳
但愿人为宰相器	莫忘我做秀才时
好向上天辞富贵	却来平地作神仙
独携天上小团月茶也	自拨床头一瓮云酒也
学问岂敢望朱紫阳，真希元不多让	事业何必追诸葛武，范希文其庶几
面壁拓幽居，一角永嘉好山水	筑楼存古意，千秋康乐旧池塘
舞彩又成亭，故事远惭清献德	逢场凭作戏，正声合补广微诗
胜地许循陔，成兹乐事	齐心殷舞彩，让尔先声
菩萨心肠，英雄岁月	神仙眷属，名士文章
曾从山水窟中来，秋色可人，征袂尚留巫峡雨	欲向海云深处住，邮程催我，扁舟又问浙江潮
无端风雨惊花落	更起楼台待月明
有暇便须亲典籍	得官何异到蓬莱
兰绮名门承建节	棣华旧雨重齐年
春从天上至	人在镜中行
祖砚流芬，束发已肩千乘业	孙枝启秀，齐眉又踵一家风
一味黑时犹有骨	十分红处便成灰
讲艺重名山，与诸君夏屋同居，岂徒月夕风晨，煮酒湖滨开社会	抽帆离宦海，笑太守春婆一梦，赢得棕鞋芒袜，扶筇花外听书声
看下方扰扰红尘，富贵几时，只抵五更炊黍梦	溯上界茫茫浩劫，神仙不老，全凭一点度人心
炉火红深，与我煨芋	窗树绿满，烦公写蕉
日月同悬出师表	风云常护定军山
兴亡天定三分局	今古人思五丈原
已知天定三分鼎	犹竭人谋六出师
启匣尚存归国诏	解弢时拂射潮弓
衣锦还乡，保万民于安乐	上疏归国，启百世之蒸尝
功在生民，惜传闻异辞，信史尚留曲笔	德垂奕禩，怅播迁中叶，支流莫溯渊源
湖名合杭颍而三，水木清华，惜不令大苏学士到此	山势分村郭之半，楼台金碧，还须倩小李将军画来
慷慨誓师，守睢阳蕞尔之区，孤城中人皆乐死	从容尽节，振河北英雄之气，千载后貌尚如生
保障在江淮，业肇中兴，正史论功先郭李	辉光齐日月，心明大义，孤城著节迈颜卢
祠傍水仙王，北宋尚留高士躅	树成香雪海，西湖重见古时春
梅鹤寄高闲，遗稿千秋笑司马	湖山写清泠，寒泉一掬拜坡仙
华表千年，遗蜕可闻元鹤语	孤山一角，暗香先返玉梅魂
山冷好教梅似续	巢新应有鹤归来
二月二日迓神庥，祈天上星君，文皆夺命	一甲一名承旧学，愿海滨士子，试辄抡元
上方月出初生白	下界尘飞不染红
出西州城迤逦而来，看桑麻遍野，花柳成蹊，十万户重睹升平，遗爱难忘，白叟黄童齐堕泪	与中山王后先相望，幸湖海波平，石城浪静，五百载允符运会，威名并峙，衮衣赤舄更图形
引我舒怀山远近	催人行乐塚高低
石角东南花月夜	潮头上下海天秋
四面清风三面水	二分明月一分花
水色清于金谷酒	瀑声听到石门山
十载许勾留，与西湖有缘，乃尝此水	千秋同俯仰，惟青山不老，如见故人
靠著这个山，看你脚根那里放	望见那湾水，知他源头何处来
忆故乡两点金焦，同斯胜境	到此地一楼风月，助我清谈
洗砚池荒，梦草堂圮，愧我三载栖迟，何处寻墨客诗人，追维芳躅	鹿城眼底，雁荡望中，羡君一麾出守，最好携双柑斗酒，步武前贤
大节匹阎公，取义成仁，青史从今尊县尉	忠魂依处士，补梅招鹤，孤山终古属君家
袖中吴郡新诗本	襟上杭州旧酒痕
进食拯英雄，讵知鹿逐秦郊，开炎汉四百年基业	辞金明义利，又见鸠工淮浦，报贤母千万祀馨香
古渡临祠庙	行人说故侯
七里旧池塘，共几辈交游，连宵诗酒	三更好明月，况万家灯火，一片笙歌
大观在上	小住为佳
好水好山，出东郭不半里而至	宜晴宜雨，比西湖第一楼何如
金戈铁马，芳草都迷，遇春风策杖寻幽，重省淮左名都，杜郎俊赏	舞榭歌台，图画难足，倚危亭登临送目，依旧二分流水，千古江山
砥柱突横流，看楚尾吴头，巨镇中分襟带巩	钧天张广乐，听山鸣谷应，大江东去鼓钟来
地辟天开，斯文独立	山高水大，此石不磨
大海吸波涛，遗恨难填精卫石	圣朝多雨露，褒忠常傍水仙祠
一死亦何常奇，诸君浩劫同沦，最难堪碧海惊涛，寥天惨雾	千秋均不朽业，异日英灵如在，愿常护帆樯风转，刍粟云飞
同大厄于重洋，忆生死须臾，谁料至今留我辈	慰忠魂以庙祀，纵春秋凭吊，不堪痛哭悼诸君
日丽重宵，天上万家城阙	云开半岭，眼中武帝旌旗
金匮万千言，孔子曰，孟子曰	华衮百廿作，帝者师，王者师
白衣仙人，瓶中水杨柳	朱芾男子，天上石麒麟
一上高楼，缅当年江汉风流，多少千秋人物	双持使节，喜此日荆衡形势，纵横万里金汤
我去太匆匆，骑鹤仙人还送客	兹游殊恋恋，落梅时节且登楼
恨我到迟鹤已去	怪人来早诗先传
何时黄鹤重来，且共把金尊，看洲渚千年芳草	今日白云尚在，问谁吹玉笛，落江城五月梅花
一楼萃三楚精神，云鹤皆空残笛在	二水汇百川支派，古今无尽大江流
栏杆外滚滚波涛，任千古英雄，挽不住大江东去	窗户间堂堂日月，尽四时凭眺，几曾见黄鹤西来
大德曰生，愿众生生生不已	至诚无息，求嗣息息息相通
怜才心事无双，教泽深长留学校	知己生平第一，师恩高厚并君亲
政并白苏遗泽远	文成雅颂继声难
两浙人来，岁祝选湖山胜境	双堤门外，风流继唐宋名臣
归兴托蒪鲈，一代文章留北阙	清芬接梅鹤，百年风教在西湖
我忆家风负梅鹤	天教处士领湖山
作黄帝史官，记动记言，鼻祖神灵明四目	开元公尔雅，释诂释训，耳孙著述衍三苍
家传十四篇，书合三苍为一	律讽九千字，学通五经无双
微言守遗，当奉大师为表帜	实事求是，敢从二氏问传薪
未劈曹颅千古恨	曾医关臂一军惊
岐黄以外无仁术	汉晋之间有异书
泛镜水千塍，归来餐菰饭蒪羹，地真仙境	听棹歌一曲，随处有荻花枫叶，我亦渔人
天留宋朝土	人说岳家军
湖光穿户入	山色渡江来
十亩地无多，只宜春酒留宾，秋灯课子	半生天已定，惟向西园学圃，东郭催耕
五百年为园主人，高台曲池，点缀江城如画里	十二月催花使者，和风甘雨，氤氲香国得春多
仙佛缘中，湖山胜处	楼台影里，云水闲时
沁雪贮寒泉，一片清虚，照彻大千世界	开山成宝相，十分圆满，想见丈六金身
德仰儒宗，次立功，次立言，殁而可祭于社	名垂史册，古遗直，古遗爱，过者犹式其间
祠开苕左新门第	村纪关西旧世家
百战妙一心运用	两言决千古太平
子孝臣忠，决战早成三字狱	君猜相忌，偏安还赖十年功
万里坏长城，叹息北征将士	中原撑半壁，伤心南渡君臣
天章褒臣节，想当年竭力致身，忠孝兼全，万古精诚光日月	祖训衍家传，愿奕叶承先启后，蒸尝勿替，千秋俎豆炳湖山
吴越之间，至今乐土	汉唐以后，无此贤王
愧当代以医名，未能与奸雄破腹穿胸，把他心肠易换	慨沉疴非药治，愿各从平日修身积善，默邀神鬼扶持
白水至今犹一色	绿杨到此不三眠
小乔得婿称为快	名将为郎古孰争
姻娅君臣专阃外	夫妻人物冠江东
青春南国乔初嫁	赤壁东风亮助成
永和风日宜吾辈	胜地园林得□□
因果证殊难，看残棋局光阴，试问转瞬重来，几见种桃道士	黄粱炊渐熟，阅遍枕头世界，乐得饱餐一顿，做成食饭神仙
破除乡思鹅儿酒	妆点新闻燕子钱
佳气海天遥，忆当年兆协桑弧，早沐神慈垂默佑	政声山斗在，念此日荫承兰绮，敢忘忠荩绍清芬
莫专问婚姻，凭他万事随缘，都是前生注定	亦兼司禄命，笑我一官需次，也当此处邀灵
中国有圣人，是祖是师，咄咄西来东土	名山藏帝子，亦仙亦佛，元元北镇南天
玉局仙人留带日	赵州和尚吃茶时
赫濯震天山，通万里车书，何处是张营岳垒	阴灵森祕殿，饱千秋冰雪，此中有汉石唐碑
凛凛生气	悠悠苍天
灵梦记邯郸，仙迹曾瞻风雪里	宸章焕苕霅，我来重谒水云乡
牲芗后代崇明祀	卜筮当年著正宗
世人称为黑神，其诬甚矣	古来有奇男子，于兹见之
千万场秋月春风，弹指间蝴蝶梦来，琵琶弦上	三百副金尊檀板，关情处桃花扇底，燕子灯前
雁将来候芦先白	露到浓时月有烟
在昔唐衢常恸哭	只今宋玉与招魂
依然极浦生秋水	终古寒潮送夕阳
花草旧香溪，卜兆千年如待我	湖山新画障，卧游终古定何年
莲嶂千重，此日已成云出岫	松风十里，他年应待鹤归巢
香水濯云根，奇石惯延采砚客	画廊垂月地，幽花曾照浣纱人
杜宇声寒，柴市一腔留热血	梅花梦断，瓯江千载泣忠魂
孤屿有邻，喜得卓公称后死	严陵在望，直呼皋羽哭先生
久要不忘平生之言，古谊若龟鉴，忠肝若铁石	敢问何谓浩然之气，在地为河岳，经天为日星
祠接谢亭，亦有文章惊海内	忠符信国，并悬肝胆照江心
沥悃陈谟拒不庸，遂使奸邪误国	捐躯赴难同一死，却教沟渎无颜
潞国晚年犹矍铄	吕端大事不糊涂
天帝锡九龄，数肇箕畴，设帨光华期十日，溯公卿将相岳牧监司，富贵萃一门，羡丝纶几杖同颁，福寿多男双晋国	文昌辉八座，对开幕府，称觞来牙笏满床，合燕赵滇黔江淮闽越，讴歌倾四镇，祝带砺河山永固，功勋盖代两汾阳
义方教子喜成名，制科拔萃，三十年驯致显扬，溯治谱垂声，超阶不次，竖校官碑，留使君舄，拥专城节，绣宜指衣，洎秉皋乌台，开藩红籀，甘棠普泽，胥由画荻传芬，机杼励葱珩，宜其八秩康强，八座起居承爱日	彩服娱亲传色养，介觥跻堂，九五福备陈寿考，况板舆乐志，胜地频探，饲华亭鹤，食武昌鱼，揽恒岳图，拜嵩高阙，更西江饮水，东浙观潮，烟月怡情，益令冈陵笃庆，阶庭灿兰玉，行见万熹阗骈，万家生佛祝慈云
尧舜出宫闱，宜闰梱名贤，世以王佐帝师，相夫教子	期颐垂福荫，愿康强寿母，长看状头节度，报国承家
合千古之寿寿公，永保用，永保昌，左鼎右彝，坐两罍轩，居然三代上	以十年之长长我，六十耆，七十老，望衡对宇，隔一条巷，有此二闲人
长于我一月有余，忆卅六载前同列贤书，蕊榜并题年廿四	亲在堂九旬将届，合百五十岁三周大衍，兰陔兼祝母千秋
大小孙眼看七代	内外翰身历四朝
作忠仍作孝，羡六旬犹舞斑衣，善则归亲，天使寿翁娱老母	忘世不忘民，代三省广筹粒食，福求自己，人夸晚岁庆多男
身行万里半天下	眼见四朝全盛时
天生贤子孙，绕膝尽芝兰玉树	人皆大欢喜，同声视耄耋期颐
诗称三子，学绩三余，望重三城，福懋三多，寿祝三秋，愿松柯益健，菊节弥坚，文囿词场陪杖履	身历四朝，名高四海，官尊四品，科连四世，堂开四代，况夫妇齐眉，儿孙晋爵，国恩家庆乐林泉
年方弱冠便登科，有何难哉，亦是逢场作戏	寿寓百龄重宴尔，自云幸矣，便教舞彩为欢
一德赞襄，帝庇元臣同寿考	四时调燮，天生上相在春前
长日彩衣孙抱戏	盛年纱幔子传经
地本仙居，鸠杖亲携寻药饵	官真吏隐，鹤觞小酌咏梅花
上古大椿长不老	小山丛桂最宜秋
古礼堪征，特为非人不暖	浮生若梦，要知为欢几何
露电观心，无遮无碍	云烟过眼，即色即空
万千卷里无双士	十四场推第一人
鼓瑟鼓琴，宜家宜室	佳儿佳妇，多福多男
红烛夜深观博议	绿窗风静咏周南
三槐旧种自王	双珠新出于浦
色即是空空是色	卿须怜我我怜卿
八千里外曾观察	三十年前是翰林
举案齐眉，俱无量寿	奉觞绕膝，皆不羁才
花萼集，竹林游，他日归田应有约	廉察精，功过录，此身修福合长生
中寿世所荣，祝嫂嫂千秋，永佐阿哥持豸节	高歌吾已老，愿年年二月，长偕犹子进麋觞
秋进士联春进士	大登科后小登科
鹏鹗荐余栽桂树	藻芹掇罢种梅花
险些儿做了五经魁首	好汉子让他一个头名
蕊榜开新眼	金鳌亚状头
步玉登金，十八人中唐学士	升堂入室，三千门下鲁诸生
三元天下有	两解世间无
人皆欲杀今之白	我醉须埋背有伶
草木自生无税地	子孙长读未烧书
与吾同甲子	添汝作中秋
富贵无心想	科名总不成
执笏无惭真宰相	盖棺还是老书生
雷霆雨露总天恩，早知秉节孤忠，久拚一死	成败功名皆幻境，即此盖棺定论，已足千秋
昔时未读五车书，雅量清心，温如玉，冷如冰，是大将实是大儒，使天下讲道论文人愧死	此日竟成千秋业，忠肝义胆，重于山，坚于石，忘吾身不忘吾主，任世间寡廉鲜耻辈偷生
奴别良人去矣，大丈夫何患无妻，愿后日重订婚姻，莫向生妻谈死妇	儿依严父艰哉，小孩子定仍有母，倘常时得蒙抚养，须知继母即亲娘
五千里北辙南辕，看人富贵受人怜，落拓穷途，何处洒狂生涕泪	十一次东涂西抹，呕我心肝摧我命，仓皇歧路，再休提名士风流
公是武侯一流，鞠躬尽瘁，死而后已	我侍文忠五载，感恩知己，生不能忘
君竟忘父母衰孱，忍割尘缘骑鹤去	我但觉友朋寥落，怕从天上认鸿归
念名城撄堞，结交与共死生，曾几何时，华岳秋高成独往	忆萧寺衔杯，相约再联觞咏，言犹在耳，樊川山好不从来
两届星周，循誉久推贤太守	九秋霜陨，后凋又谢老成人
方欣一顾空群，燕市台高，神骏逍遥谁买骨	剩有四龄弱息，汉江波冷，悲啼辛苦叹将雏
经幔授官箴，使节刚从同凤去	仙軿翔客路，家书愁绝伯鸾看
答主恩清慎忠勤，数十年尽瘁不遑，解组归来，犹自心存君国	殚臣力崎岖险阻，六千里出师未捷，骑箕化去，空教泪洒英雄
要地正需贤，十五年拥节秉麾，可法可师，文章经济，忆春风送别青门，返旆似嫌君太速	微疴能夺命，廿二日遗函发箧，斯人斯疾，乡邦气数，对秋雨飘零黄叶，抚棺已痛我来迟
廉吏不可为，剧怜终老一州，翠羽颁云仍未睹	故人欣有后，料得传书双雁，麻衣如雪正初归
老凤健丹山，忽惊养辍宣文，望十丈龙门，关辅孤寒齐一恸	封鱼睽素愿，正值悲深奉倩，叹半年驿路，皇华归去挈双棺
百药竟无灵，剧怜夫子未归，锦瑟华年伤客路	五花曾被宠，乍睹佳儿有妇，瑶台明月列仙班
百战久垂名，扫遍欃枪，那堪华顶招魂，惊睹归元怒先轸	一夫今倡乱，变生肘腋，卒使壶头赍恨，惨教裹革痛文渊
大树顿飘零，缅半生绩楙旂常，知北阙褒忠，旷典特颁鸡鹿塞	高堂尽垂暮，惨前代祸同藩镇，值南辕返榇，英灵遗憾鹳鹅军
弟妹尽飘零，叹班超未遂生还，恰为大家抚膺一恸	门楣好夫婿，幸阿士能垂文誉，新谐佳妇且慰九原
汝性最聪明，曾伴阿兄吟柳絮	甥行皆幼弱，忍看若辈著芦花
白水久盟心，难忘东阁官梅，数点冲寒同入咏	红尘今撒手，怅望西江云树，万家举火待何人
一死便成大自在	他生须略减聪明
苦我半生，可怜举案荆妻，先归天上	祝卿再世，不遇登科夫婿，莫到人间
本是同族弟兄，当年论事论心，每到难时怜故我	试问吾乡父老，此后任劳任怨，更从何处觅斯人
匡道统于圣学绝续交，诚意正心，讲席敢参他说进	夺我主于国事纷纭日，排和议战，明朝无复谏书来
作帝师师，公之桃李遍天下	为民父父，膏以黍苗及后人
是人间父母神明，大被万家，遗爱长留钜鹿笏	遍海内门生知己，心香一瓣，失声同哭岘山碑
五度闽峤宣风，厚泽深仁，德政长留功不朽	三载程门立雪，感恩知己，渊源授受谊难忘
文章千古事	肝胆十年交
道不远人人远道	卿须怜我我怜卿
死而有知，应喜慈亲仍聚首	生何所恋，长离老父独伤心
以身许国不及私，力疾而衡文，从容而坐化，岂真仙乎非死，死固乐矣生奈何，妻也子也弗在侧	惟我相从为有素，因缘则翰墨，恩谊则弟兄，可怜病望其来，来未几时君又逝，医耶药耶咎伊谁
以文字结主知，卅年敭历清华，轺车衔命，讲幄宣勤，仆仆半生，遂以勤劳婴宿疾	惟仁人宜寿相，半百光阴荏苒，一椽仅蔽，二顷难谋，萧萧清况，博将遗泽付诸甥
两世契交情，溯从事丹铅，诸昆亲炙多年，获教岂徒身受益	一朝悲永诀，看公归素旐，伯兄宦羁斯地，临风不独我伤神
天上谪仙，此去依然参桂署	人间隐吏，今来何处问桃源
惭未因群随谒纪	惨于见绍辄思康
再世获传衣，最喜缘深堪历久	三台期接席，那知望切竟成空
累世簪毫，方期启沃酬恩，尚克同心作霖雨	数旬騑牡，岂意春明话别，不堪回首望停云
朝露洒遗笺，问几人东阁重窥，有子才如苏右相	春明陪末座，忆两载南车亲奉，前贤怅失郑司农
渊云大文，赵张为政，奋建家风，时望兼汉廷数子	省台故事，都邑讴思，门墙述训，令名传荆国先贤
一品荷殊荣，文望官声，端谨咸钦臣节粹	千秋逢异数，崇衔美諡，幽冥应感圣恩深
践道一身修，贵乎言功者德	易名当代少，止于义理曰安
前辈典型亡北斗	中原旗鼓失南军
短后记裁衣，历雪窖冰天，万里追随班定远	长安仍索米，剩鸢肩火色，九衢恸哭马宾王
一病负殊恩，九派沧江怀太守	十年成大觉，二分明月吊诗人
半生豪气销杯酒	垂老愁怀托砚田
礼重延宾，七载倍钦陶母谊	训垂翼子，一家齐凛敬姜箴
人间铁案无私，请质东南山行者	天半神旗高卓，试看大小眼将军
衰白际时艰，孤恨荒愁，蹈东海而死	文章憎命达，片言只字，与北斗长垂
草茅坐论成千古	文采风流少一人
先轸此归元，料晋绛英灵，飒爽弓刀能杀贼	常山悲喋血，仗平原家祭，苍凉旌翣与招魂
自伤白首亡知己	我为苍生哭此人
生在百花先，万紫千红齐俯首	春归三月暮，人间天上总消魂
门前但有青蝇吊	冢上行看大鸟来
六字碑文，谁是多情公子	一抔黄土，可怜薄命佳人
仆本陌路萧郎，从来好事	卿果章台柳妾，何处招魂
美玉褫颜，明珠晦色	宝瑟永谢，瑶台顿倾
去年胪唱正今朝，开残阆院名花，空回首玉堂天上	半月湖山成一梦，望断衡阳归雁，最伤心锦字机中
一生只为名心死	六极惟将恶字除
气绝凌云，他日岂遗司马稿	泪倾流水，此时先碎伯牙琴
愁寄天边，子始成名身易箦	哀传日下，父终遗命世传经
遗疏表孤忠，惟一片血诚，可格鬼神，可质天地	几人拟私諡，待千秋论定，传之史册，报之馨香
期服听去官，犹子比儿，嗟我未能行古礼	毕生惟好道，言坊行表，如公端合祀乡贤
地下见爹娘，为言季子非人，不孝不弟	云间逢父老，共说宰官爱我，廉善廉能
吴会未平，是先帝与荩臣临终遗恨	楚材方盛，愿后人继我公不世勋名
蝴蝶有情同入梦	鸳鸯到死不分飞
自丈人峰颓，难弟难兄，棣萼一庭悲夜雨	看羊公碑在，斯民斯土，棠阴百里泣秋风
我来陈榻犹悬，可怜宦况萧然，那有余赀归旅榇	公在崇祠已建，但得官声如此，应无遗憾到泉台
砚草犹存，空忆芙蓉秋水度	琴音忽渺，难忘风雨对床时
姊妹中尔最多才，只自因女嫁男婚，百感攒心成一病	弟兄辈近无善状，莫惨说生离死别，九原忍泪慰双亲
二十年读书，二十年作宦，取义成仁，担得起纲常两字	进无以助援，退无以固守，孤忠效死，羞对此章贡双流
武侯读书，大意略观，是讲求经济	渊明鼓琴，不求甚解，乃涵养性情
老屋将倾，只管淹留何日去	新居未卜，不妨小住几时来
三市金银器	五侯车马尘
匝地清阴三伏候	参天老树百年余
有地在心，不求风水好	无田亦祭，只要子孙贤
自惭无地栽桃李	到处逢人说竹林
百无一事可言教	十有九分不像官
教无所教偏称教	官不成官却是官
近圣人居大门径	享闲居福小神仙
读书人惟这重墙门可以无妨出入	做官的当此种职分也要有些作为
了他过去因缘，偶然游戏	还我本来面目，自在逍遥
受录开宗，千秋香火人间世	栖真卜筑，一室烟霞物外身
苦心未必天终负	辣手须防人不堪
求其生不得则无憾	勿以善之小而弗为
与其私千万卷在己，或不守之子孙	孰若公一二册于人，能永传诸奕禩
绝夤缘奔竞阶，务专求实学	杜浮言夸张习，要不采虚声
半榻梦刚回，活火初煎新涧水	一簾春欲暮，茶烟细颺落花风
一抔香土花仍放	二月芳辰雨未晴
晓烟贴地鱼盈浦	空水沿篱韭出畦
种来香国当三月	聘得金台第一花
果证幽明，看善善恶恶，随形答响，到底来那个能逃	道通昼夜，任生生死死，换姓移名，下场去此人还在
装神扮鬼，愚蠢的心下惊慌，怕当真也是如此	成佛作祖，聪明人眼底忽略，临了时还待怎生
小乔夫婿英雄裔	姑射仙人绰约姿
南部烟花谁夕秀	东坡侍妾是朝云
对月转思残醉后	看花好待晚妆时
琴心未许调司马	仙骨何缘肖媚猪
连环唐苑绸缪印	彩缕齐宫续命丝
爱我品题夸绝代	玉人声价重连城
小海歌喉珠一串	凌波微步玉双钩
月借眉痕秋淡处	香销心字夜深时
怜他杨柳春深后	采得苹花露下时
小小名犹传乐府	莺莺生本属诗人
莺边烟重春无力	鹤背云寒月有声
阑干碧玉都成字	乐府青溪旧有名
桐叶喜添花下影	木樨羞窃月中香
顾影只输花第一	问名未到月初三
如意不劳多著口	媚人须要放开眉
顾尔常依金粟佛	有人来证木樨禅
但愿瑟琴调子细	再休风雨听郎当
蟾光却爱团圞夜	鸾韵分拈上下平
彭郎矶畔人无两	蒋帝祠边妹第三
亚栏柳軃莺调吕	三径花娇蝶梦周
绛帐一时培后辈	黄巾三舍避先生
也知文士以文会	不意此生来此州
青琐花轻重	银桥柳万千
万年觞有清和气	一品集无时世文
老竹当风生古趣	幽兰临水抱闲情
品齐日观云亭峻	气与风兰水竹清
老骥伏枥	流莺比邻
飘风作态来梳柳	细雨瞒人去润花
既已摩顶庵中，宜守空王戒律	何故画眉窗下，偏学京兆风流
三标子现身说法	大老官及早回头
东山丝竹	南海衣冠
庸庸碌碌曹丞相	哭哭啼啼董太师
身修而后家齐，家齐而后国治	天时不如地利，地利不如人和
相对半床书，冀渐臻圣域	但啜一瓯粥，誓不入公门
文宜浅淡乾枯短	人忌鬍麻黑胖长
国朝谋略无双士	翰苑文章第一家
碧水冷银瓶，祠近岳家追孝媛	青山标石碣，墓临孙氏聚贞魂
为恤民艰看菜色	欲知宦况问梅花
议贵议功，一言活昭信中堂，难逃青史	伪仁伪义，三品留江苏巡抚，无补苍生
人生几事如意者，举世忧其名	君子于玉比德焉，良工琢为器
与月乐天花乐地	将诗惊鬼酒惊人
最防官折儿孙福	难得人称父母名
漫道此之谓	谁知恶在其
吟思白堕倾家酿	坐对青山读异书
家累催人儿女大	名场责我友朋多
湖山气并文章秀	天地恩容出处宽
为小相，予欲无言，则将焉用彼相	有世臣，是可忍也，今之所谓良臣
五日内三相沦亡，真假革殊途，一老一病一冤枉	两月间四夷宾服，战守和异议，半推半就半含糊
一失脚成千古笑	再回头是百年人
龙虎榜中人第一	烟花队里醉千场
王道扶翼，万年有纪	皇图广大，四海不波
太守二千石	道宗五百年
守始图成，以翼其善	造义繇道，不求诸人
一枪戳出穷鬼去	双钩搭进富神来
朝无绛灌，不妨贾谊之少年	坐有邹枚，未害相公之末至
日月阎罗殿	风霜业镜台
翁之乐者山林也	客亦知夫水月乎
不可以风霜后叶	何伤于月雨余云
何草不黄秋以后	伊人宛在水之湄
马革裹尸，深负公等	虎头食肉，彼何人斯
战河南，战河北，毋忘此日精忠	出山东，出山西，再作明时将相
福人沉醉未醒，全凭马上胡诌	幕府凯歌已休，犹听曲中阮变
福业告终，只看卢前马后	崇基已毁，何劳东捷西沾
闯贼无门，匹马横行天下	元凶有耳，一兀直捣中原
我闻在昔，惟伊尹格于皇上	民到于今，微管仲吾其左袵
送客船停枫叶岸	寻春人指杏花楼
随遇而安，素患难行乎患难	与人无忤，呼马牛应以马牛
银无可洗	云尚能梯
有同嗜焉，从吾所好	不多食也，点尔何如
以一篑为始基，从古天下无难事	致九译之新法，于今中国有圣人
且漫道见所未见，闻所未闻，即此格致关头，认真下手处	何以能精益求精，密益求密，须从鬼神屋漏，子细扪心来
有水有田方有米	添人添口便添丁
吕氏姑娘，下口大于上口	徐家子弟，邪人多过正人
造成东倒西歪屋	用尽贪赃枉法钱
说什么无双国土	不过是从九官儿
七品八品九品，品愈趋而愈下	一集二集三集，集日积而日多
五经博士	六等生员
江淮河汉	日月星辰
门前买卖，有如飞蚊，队进队出	柜内银钱，好比匿虱，越捉越多
偶来付丙者	便是识丁人
年年扯空布袋，少米无柴，只剩得大肚宽肠，为告众檀越，信心时将何物布施	日日坐冷山门，接张待李，但见他欢天喜地，试问这头陀，得意处有甚么来由
昆仑山人初入都，客淮南李公春芳所。时世宗斋居西宫，建设醮坛，敕大臣制青词一联悬于坛门。春芳使山人为之。山人走笔题曰：‘洛水灵龟初献瑞，阳数九，阴数九，九九八十一，数数通乎道，道合元始天尊，一诚有感	岐出威凤两呈祥，雄声六，雌声六，六六三十六，声声闻于天，天生嘉靖皇帝，万寿无疆。’李以进呈，深加奖赏。由是公卿互相延誉。其本传谓‘大臣应制青词多假手山人’者以此。乃他人移之别氏，则以雕虫为山人讳也
囊无半卷书，惟有虞廷十六字	目空天下士，只让尼山一个人
孝若曾子参，才足当一字可	才如周公旦，容不得半点骄
丹毫一点，乃吾民利害攸关，须念悖出必将悖入	白日三竿，即尔室公私毕照，莫谓知显不在知微
六位仰时成，六龙御世，六凤仪廷，圣德备膺九五福	十华徵券锡，十赍孚恩，十全继续，慈闱欢溥万千觞
元符根太极，五百岁为春，五百岁为秋，春秋筭协福筹，八叶椿开无量寿	妙果证长生，三千年一花，三千年一实，花实数周星纪，九重桃献大罗天
大地欢胪殷庶，道统际重熙，六叶升恒，万国万年长拱极	清时盛谱和声，光天歌复旦，十华糺缦，寿星寿宇遍腾辉
八音节，八风和，月轮正满	十瑞臻，十章献，日驭方中
志异征诛，三让两家天下	功同开辟，一抔万古江南
我意祈麦秋，泽随地遍	公灵震华夏，日在天中
威镇雄州，野树尚含荆浦绿	神游故国，夕阳偏照蜀山红
志在春秋，孔圣人未见刚者	气塞天地，孟夫子所谓浩然
乃圣乃神、乃武乃文，扶四百载承尧之运	自西自东、自南自北，如七十子服孔之心
至诚之动，孚及豚鱼，虽阿瞒莫敢不服	大义所归，坚如金石，惟使君乃得而臣
前杜氏而好春秋，仗义宣威，此老原非徒左癖	后岑侯而镇荆楚，奉词伐罪，彼苍何忍听彭亡
望重南阳，想当年羽扇纶巾，忠贞扶季汉	泽周西蜀，爱此地浣花濯锦，香火拥灵祠
曰宫曰殿，曰幸且曰奔，诗史留题，千古犹存正统	书吴书魏，书汉不书蜀，儒臣特笔，三分岂是偏安
筹笔在攻心，当年化洽宾幪，冠带百蛮归典属	安边曾叱驭，此日风清瓯脱，云霄万古仰宗臣
春耕夏耘，秋收冬藏，万物育焉，鬼神之为德	雷出地奋，云行雨施，百室盈止，膏泽下于民
光天开糺缦之祥，雨非恒雨，旸非恒旸，二十四气成四时，群生并茂	化国衍舒长之祚，朝不废朝，夕不废夕，三百六旬有六日，庶绩咸熙
龙虎忌争行，廿四番花信吹馀，致雨兴云，勿张旗鼓	豚鱼占利涉，七二候箕神簸后，飞刍挽粟，好送帆樯
九土足农田，但期膏不下屯，霖雨遍敷天下望	三吴称泽国，更愿流无旁滥，江河长向地中行
补天娲神，行地母神，大哉乾，至哉坤，千古两般神女	治水禹圣，济川后圣，河之清，海之晏，九州一样圣功
三十年宦海平安，旦夕焚香，惟求利济	一万里慈云庇荫，间关行役，重许瞻依
聪明正直之谓神，清夜焚香，惟愿斯民敦孝弟	雨旸寒燠以成岁，丰年报享，长期列部颂升平
善恶报施，莫道竟无前世事	利名争竞，须知总有下场时
终日解其颐，笑世事纷坛，曾无了局	经年坦乃腹，看胸怀洒落，却是上乘
古佛由来皆铁汉	凡夫但说是金身
大慈悲能布福田，曰雨而雨，曰旸而旸，祝率土丰穰，长使众生蒙乐利	诸善信愿登觉岸，说法非法，说相非相，学普门功德，只凭片念起修行
八百年寰海昭灵，溯湄屿飞升，九牧宗风荣庙祀	四万顷具区分派，喜娄江新浚，三吴水利沐神庥
爱物为心，一命于人亦有济	得民以道，千秋斯统不虚传
道统阐薪传，洙泗真源今未坠	儒型垂梓社，沧洲精舍此重开
儒术岂虚谈，水利书成，功在三江宜血食	经师偏晚达，篇家论定，狂如七子也心降
水月尽文章，会心时原不在远	星云灿魁斗，钟灵处定非偶然
前公山，后文山，一气蜿蜒，知天地精华所萃	始小学，终大学，真源脉络，统圣贤体用之全
列女传从刘向定	夫人心只息侯知
中有仙龛虚一室	更邀明月作三人
朝有奸党，岂能成将帅之功，若教仗钺专征，蛟虎犹非对手敌	世无圣人，不当在弟子之列，谁信读书折节，机云曾作抗颜师
溯后先三百载游蹤，异代同堂，能结有情香火	冠今古第一流人物，文章事业，也如无尽江山
九江孔殷，以享以祀	五人为伍，乃圣乃神
思亲泪落吴江冷	望帝魂归蜀道难
我辈此中惟饮酒	先生在上莫吟诗
志节慕睢阳，忧国读书，尚记金龙山在	英灵同伍相，飞刍挽粟，正须白马潮来
改鹾法，近悦远来，试观淮浦连年，浩浩穰穰，岂惟追齐相夷吾，府海功施称再造	荐飶馨，春祈秋报，况对郁洲胜境，熙熙皞皞，真可继晋贤靖节，名山祀典配三元
万里版开图，云栈星邮，往来下拜功臣像	百蛮碑在口，渝歌賨舞，欢喜常存故老思
冠履肃丹楹，似丞相祠堂，柏郁森森承雨露	声威通紫塞，忆将军幕府，旌扬熠熠壮风云
缠井络以界坤维，天府奥区，皇极会归雄带砺	控荆蛮而引秦陇，岩疆重任，臣心寅畏凛冰渊
删定赞修，直千古同功，较汉唐训诂诸儒，仰高山而倍切	德性问学，原两端并举，任陆王纷坛异说，撼大树以何能
地是名山宜庙食	民思贤守本诗人
心到虔时佛有眼	运当亨处石能言
洁廉为心，忠信为仗	文章在册，功德在民
地当黄运之中，水欲治，漕欲通，千里河流，涓滴皆从心上过	官作军民之主，宽以恩，严以法，一方士庶，笑啼都到眼前来
官有典常，任一日则尽一日之心，况兼地广事繁，敢不夙兴夜寐	民供正课，宽几分则受几分之惠，纵使时丰岁稔，常如怨暑咨寒
二百载青毡，蝉联八世	两三间白屋，鹤隐千秋
业精于勤，修其孝弟忠信	学优则仕，以为黼黻文章
使节壮湖山，东南坛坫	文光拱奎壁，咫尺宫墙
渍种必苗，爇兰必香，千家茆屋书声，定有几枝大手笔	登高自下，陟遐自迩，万里蓬山云路，先从一邑小文场
皇路许驰驱，举孝兴廉，海峤人文罗福地	天门同詄荡，蜚声腾实，蓬瀛才望奋清时
达四门四目四聪，我有嘉宾，莫负文章华国选	书六德六行六艺，烝哉髦士，要兼孝弟力田科
初日照三神山，看碧海珊瑚，尽收铁网	长风破万里浪，喜丹霄银榜，早兆珠宫
乡赋念嘉宾，彩笔昔曾干气象	持衡留藻鉴，文昌新入有光辉
恩湛鸾坡，环海胪欢歌曼寿	名标雁塔，曲江高会洽群仙
地是周京，广进吉人歌引翼	制循汉室，特颁明诏选贤良
门对南山，看太乙峰高，华国雄文争气象	恩迎北阙，值长庚星朗，作人雅化颂庞淇
左席罗珍，群仰星槎来左掖	东门吁俊，试看奎曜丽东垣
运际右文，凤起蛟腾连右辅	门迎西极，星辉云烂照西京
科重西京，盛世作人徵寿考	躔逢南极，祥晖绚采接文昌
地接龙门，多士须联鱼贯队	恩开虎榜，嘉宾同拜鹿鸣歌
地重棘闱，看云里翚飞，四面轩窗增壮气	轮圆桂殿，听月中舞羽，一番鼓吹接仙音
楼起层霄，是明目达聪之地	星辉文曲，看笔歌墨舞而来
戊茂协菁莪，璧月圆时同寿宇	寅清收杞梓，璚云多处朗文星
恩被贤良，听天语鸾衔，朵殿丝纶承北极	科联甲乙，喜人文鹊起，辟雍钟鼓振西京
函关东，玉关西，萃两省人文，手提珊网	使星内，台星外，合一时宗匠，心澈冰壶
精白一心，入手恍听蚕食叶	丹黄万卷，到头伫看鹿衔苹
典重求贤，荡节分持宣汉诏	堂开吁俊，輶轩亲到采秦风
岌嶪龙门，雷浪可容轻跃过	分明蟾窟，霓裳未许窃听来
担驰戴星，且共岑苔吟夜月	文披垂露，便看玉笋坐春风
称心好句欣先睹	入手奇文岂漫藏
姓氏不妨偕豹隐	光芒终许看龙腾
绚采文疑堆锦绣	研朱笔合架珊瑚
顾误辨讹须守黑	分章析句合涂黄
小队出郊坰，愿七萃功成，净洗银河长不用	偏师成壁垒，看百蛮气慑，烟消珠海有余清
官要虚心，总能发伏厘奸，须识我得情勿喜	民宜守分，若到违条犯法，可怜汝无路求生
愿他十邑诸公清风扇野	容我一年四季明月锄花
上古关无征，后世不得已而榷关，慎勿失其初意	本朝税有额，小民如其分以纳税，何可使有怨言
拱北星辰兼上将	征西部属半通侯
化雨无私，忆往岁踏雪来过，曾话春风一席	摩云有志，愿诸生凌霄直上，勿忘灯火三更
片刻聚谈，此地无分宾主	一时抠谒，其间原有后先
得月快争先，共仰楼台近水	望风齐向上，欣看冠佩如云
得氏营丘，溯李唐同朝二相，在野三公，下迄宋、元、明，代有文人光海国	卜居冲麓，看梅里排闼四山，环村一水，甲于皖、歙、婺，天开图画赛瀛洲
大夫不敢祖诸侯，表海雄风，莫问遥遥华胄	途人其初本一体，敬宗收族，当思密密连枝
坐里门内，夕而朝教不忘就尔事	习君子言，尊以遍学莫便近乎人
方千里育贤之地	第一重入圣之门
蹈德泳仁，发祥流庆	兴廉举孝，署行议年
秩元祀，礼莫愆，继祢继祖继高曾，孝思不匮	屡丰年，岁其有，奉牲奉盛奉酒醴，明德惟馨
曲录三弓，庾信有园难拓地	连蜷一本，刘安之树可留人
袍笏呼来先拜石	管弦麾去独听松
明月双溪水	春风满县花
历宦海两朝身，万顷惊涛仗忠信	借他乡一廛地，卅年此屋亦辛勤
安土而能敦，因寄所托	择邻焉得智，且住为佳
客来醉，客去睡，老无所事吁可愧	论学粗，论政疏，诗不成家聊自娱
地价不妨多，明月清风本无价	物情何足校，近水遥山皆有情
平地起楼台，流寓依然吾土美	著书多岁月，退思未报主恩深
灯火春星浮北郭	云霞朝景揽西神
花雨欲随岩翠落	松风遥傍洞云寒
不必定有梅花，聊以志将军姓氏	从此可通粤海，愿无忘宰相风流
世无遗草真能隐	山有名花转不孤
似闻陶令开三径	来与弥陀共一龛
两脚不离大道，吃紧关头，须要认清岔路	一亭俯看群山，占高地步，自然赶上前人
洞辟几时，问孤松而不语	云飞何处，输老鹤以长闲
到岸猛回头，听潕阳第一滩声，浪与篙争，好仗神威资利济	顺流须努力，看黔国万重山水，峰随舵转，全凭忠信涉波涛
石室天开，见大地山河三千世界	水帘风卷，露半天楼阁十二阑干
如此江山，何幸不才来领郡	亦谈风月，每逢嘉兴即登楼
半壁江山，六朝雄镇	一楼风月，几辈传人
高视两三州，何论二分月色	旷观八百载，难忘六一风流
春水绿波扬子渡	梅花明月状元山
风月天高，楼台地迥	云霞海曙，梅柳江春
东阁联吟，有客忆千秋词赋	南楼纵目，此间对六代江山
真人白水生文叔	名士青山卧武侯
天与雄区，欲游目骋怀，一层更上	地因多景，喜山光水色，四望皆通
形势拓南徐，对秣陵树色，瓜步江光，何处平分吴楚	画图开北固，有米老庵存，卫公塔在，依然映带金焦
两点金焦，到山者不如望	一庵海岳，怀古者见其人
排闼两峰青，欣轮奂齐云，环雉堞更上一层，尽见匡庐真面目	干霄千丈紫，恐锋铓过露，敛龙光深藏什袭，如罗星宿壮心胸
水远天长，万古川原连泰渎	年丰人乐，四时风景胜滁阳
欲泛仙槎向何处	偶传红叶到人间
大隐寄淮堧，十亩芳塘涵德水	高怀拟绿野，满园花木绣春风
诸葛大名垂宇宙	元戎小队出郊坰
门前学种先生柳	岭上长留处士坟
隔岸眺仙蹤，问楼头黄鹤，天际白云，可被大江留住	绕阑寻胜迹，看树外烟波，洲边芳草，都凭杰阁收来
云石江将疑字浙	风篁岭若误髯苏
胜迹别嘉鱼，何须订异箴讹，但借江山摅感慨	豪情传梦鹤，偶尔吟风啸月，毋将赋咏概生平
忠孝振纲常，党籍编名，气节宛如东汉	文章垂宇宙，诗家衍派，门庭别启西江
载酒为公来，率儒服儒冠，仍似旧开诗屋宴	僦居无地住，占宜山宜水，却教长祭墨池田
朝朝朝朝朝朝夕	长长长长长长消
胜地集名儒，轶姚许赵窦以抗宗传，群仰夏峰作乔岳	熙朝开理学，继濂洛关闽而昌后裔，从教睢水得渊源
甘守清贫，力行克已	厌观流俗，奋勉修身
非关因果方为善	不计科名始读书
先有本而后有文，读三代两汉之书，养其根，俟其实	舍希贤莫由希圣，守先正大儒之说，尊所闻，行所知
克己最严，须从难处去克	为善必果，勿以小而不为
立身行道，扬名于后世	夙兴夜寐，无忝尔所生
凡今之人，不如我同姓	聿修厥德，无忝尔所生
士恒士，农恒农，工恒工，商恒商，族少闲民，便有兴隆景象	父是父，子是子，兄是兄，弟是弟，门无乖气，方为孝友人家
人生惟酒色机关，须百炼此身成铁汉	世上有是非门户，要三缄其口学金人
咬定几句有用书，可忘饮食	养成数竿新生竹，直似儿孙
两袖入清风，静忆此生宦况	一庭来好月，朗同吾辈心期
同德即同心，从教救病嘘枯，体天意好生而布惠	善终如善始，愿得提纲挈领，遵圣言思永以图功
博爱之谓仁，当知拯难扶颠，恺恻常同施补救	见险而能止，但愿风帆浪舶，仓皇转得报平安
铁面无私，凡涉科场，亲戚年家须谅我	镜心普照，但凭文字，平奇浓淡不冤渠
科场舞弊皆有常刑，告小人毋撄法纲	平生关节不通一字，诫诸生勿听浮言
世上几百年旧家，无非积德	天下第一件好事，还是读书
戒之在斗，戒之在色，戒之在得	职思其居，职思其外，职思其忧
有忍乃有济	无爱即无忧
洗心曰斋，防患曰戒	循法无过，修礼无邪
贪嗔痴即君子三戒	戒定慧通圣经五言
阴阳风雨晦明，受之以节	梦幻露电泡影，作如是观
扫地焚香，清福已具	粗衣淡饭，乐天不忧
仁仁义宜，以制其行	经经纬史，乃成斯文
凡避嫌者内不足	有争气者无与辨
仿君子懋修，志无怠，功无荒，箴游观所其无逸	求古人陈迹，经有程，史有课，譬稼穑乃亦有秋
士所尚在志，行远登高，万里鹏程关学问	业必精于勤，博闻强识，三余蛾术惜光阴
海纳百川，有容乃大	壁立千仞，无欲则刚
坐卧一楼间，因病得闲，如此散材天或恕	结交千载上，过时为学，庶几炳烛老犹明
领三楚雄藩，来旬来宣，问何以推心赤子	承九重懿训，有为有守，要无惭对面青山
惟贫病相兼，乃称寒士	并钱漕不取，才算清官
老吏何能，有讼不如无讼好	小民易化，善人终比恶人多
闻使君讲院新开，说礼敦诗，名相风流推后起	愿诸生贤关早辟，读书论道，大儒理学有真传
身历四朝沾浩荡	眼看七代衍孙曾
著书台迥名繁露	入画山多学富春
两世三公，太平宰相	一堂五代，富贵神仙
南士渊源承北学	秋曹门馆坐春风
清门甲第传儿辈	旧部湖山属寓公
白发盈簪，凡内外将相公卿，咸识三朝元老	黄河如带，遍东南儿童父老，共钦六管宣防
节制两河，德水廿年瞻福曜	耆英七帙，恩纶初吉贲中枢
谢恩孙代趋朝杖	上寿儿归听讲筵
帝寿股肱，九霄赐额	民歌父母，八座齐眉
帝命汝作士，惟明克久	天锡公纯嘏，俾寿而康
望重达尊，北斗尚书南极老	恩承敬典，天朝耆旧地行仙
八州都督，五柳先生，经济文章，百代心传家学远	六甲初周，一阳来复，富贵寿考，两朝身受国恩长
夫作宰相，子作宰相，伫见文孙成宰相，古今一品太夫人，能有几个	天许长生，帝许长生，更闻多士祝长生，富贵百年曰寿考，请增十龄
听履承家，秉钧杖国	卷阿颂奭，嵩岳生申
前生慧业摩麟角	六世清声冠凤池
泉石衍箕裘，名心早净云封岫	翠钿围杖履，笑口常开雪避髭
高祖当朝一品	文孙及第三元
畿辅为屏，越五百里	科名盖代，第十三人
东壁仰儒风，正色却邪蒿之纂	南天培士气，高文扶大雅之轮
爱日伫期颐，兰阶早酿十年酒	慈云周海岳，莱彩犹栽一县花
众母奉寿母，江南大母	三春祝千春，上巳长春
人间贤母曾推孟	天上仙姑本性何
六秩翁侍九重亲，况伉俪偕老子孙贤，问内外贵僚，谁同大福	七闽歌兼两浙舞，合兖豫去思吴楚颂，愿东南吉曜，直丽中台
矮屋策高文，九天升，九渊沉，九转丹凝，多士出身，在此九月九日	秋闱醒春梦，三艺竞，三场竟，三条烛烬，一官回首，于今三十三年
县考难，府考难，院考尤难，四十八年才入泮	乡试易，会试易，殿试更易，二十五月已登瀛
二分月下真耆宿	六十年前旧茂才
想当年发迹鸡窗有余味	是他日重歌鹿野之先声
古籍待刊三十载	旧闻新见一千年
有才子八人，采献莱衣，林壬大备	先立春三日，厘延柑酒，花甲初周
郡望旧京畿，金谷豪奢函谷险	物华真秀丽，伊川山水洛川花
芸馆忝题名，三纪声华留日下	莎庭闲坐啸，六年宦绩在天中
宦品宜适中，居职忝为二千石	壮龄方筮仕，服官瞬过三十年
泮藻重游，苹笙重听，琼林重宴	老子寿星，哲嗣德星，贤孙文星
西人慈母，东人大父	北极湛露，南极寿星
开上寿初筵，九十日耄	后重阳一日，八千为秋
雀屏妙选今公子	鸿案清芬古大家
屈指三秋，天上又逢七夕	齐眉百岁，人间自有双星
天子知从无事日	郎君贵在未生时
儒以道得民，此官不贱	学而优则仕，如日之升
天子命之教	人才系此官
漫道官闲，二十一史，繁难频判案	谁云署冷，三五六经，鼓吹自排衙
十载共皋比，旧梦荒凉梅岭树	诸儿蒙教泽，春风惭愧杏林花
仕隐追随，颓景相怜如一日	师生骨肉，名山可许附千秋
正味在文章，凡识字人同一哭	清风论出处，拟私谥者定何辞
羊祜惠犹留岘首	马援功未竟壶头
福慧并清华，能静自兼仙佛意	死生都了彻，不谈终是圣贤心
对宇望衡，回首燕台真似梦	素帷丹旐，伤心吴苑不成春
老泪我无多，数落落晨星，从此骅骝空冀北	雄才君未尽，叹茫茫泉路，相随鸿雁到荆南
能仕教之忠，有子诗书将食报	欲养亲不待，类余风树早衔悲
箕尾黯星躔，诏语天嗟遗老一	衣冠崇洛社，典型人失达尊三
奏赋共螭坳，谱谊同敦，感西湖四十七年爪印	写经皈鹿苑，禅心早定，付南屏一百八下钟声
志在名山，不作公卿缘好学	文能寿世，非求仙佛自长生
逝矣修文郎，纵玉堂传舍，金粟空花，回首能忘垂老母	伤哉薄命女，仅三日同牢，六旬尝药，断肠永作未亡人
治谱付佳儿，感频年惠爱吾乡，白叟黄童都泪下	颓龄逢旧雨，叹此日招寻胜迹，青山红树也魂销
九十年鲁殿巍然，记曾同世父春闱，先公秋赋	甲乙榜鼎科籍甚，己重沐桂林燕赍，杏苑恩荣
为学为修，为恂慄，为威仪，有斐为文，九十年华，尽卫武一生之事	曰寿曰富，曰康宁，曰攸好，考终曰命，三千世界，集箕畴五福而归
合两朝宰辅封圻，第一流人终不忝	培四海贤才俊乂，在三师事有同悲
海徼树丰功，水利边防，廿载宏宣经世略	宫衔隆晋锡，易名延赏，九原还切报恩心
十年三建戎功，帝赖重臣，回纥蛮猺皆慑魄	九省七膺节镇，人怀遗爱，山河岭海总铭恩
大度领江淮，宠辱胥忘，美谥终凭公论定	前型重山斗，步趋靡及，遗章惭负替人期
西曹法律，南纪封圻，溯三朝中外勋猷，范富欧阳同著望	闽峤襜帷，吴趋杖履，忆卌载因缘香火，李张皇甫愧知名
德性秉盅和，两入琼林，稽古荣跻卿贰贵	文章崇轨范，七持玉尺，爱才群仰老成型
感恩知己两兼之，拟今春重谒门庭，谁知一纸音书，竟成绝笔	尽忠补过今已矣，忆平昔双修儒佛，但计卅年宦绩，也合生天
风节树朝端，鸣凤声高，为感恩慈酬再造	文章惊海内，登龙望峻，更余书画重千秋
三十年人海才名，帝简方隆天已召	六千里家山归梦，亲心难慰子谁依
台馆式前型，溯中外回翔，直节清严犹在望	藩屏联宦辙，怅老成徂谢，名贤言行未终编
拯溺旧同心，才德兼资，如此循良曾有几	筹鹺今尽瘁，设施未竟，毕生怀抱向谁开
卌三年才不虚生，帝简方隆，谁料谪仙归紫府	重五节缕难续命，名心未瞑，应教词客祀红桥
卅年来同谱同舟，忽魂归缥缈峰前，转悔量移空借箸	一门内难兄难弟，竟望断逍遥堂后，不教旧约践连床
薇省早抽簪，忆卅年键户独居，清品咸推无玷玉	枌乡常设帐，怅五集绵诗未就，萧辰忽折后凋松
遗爱遥传三竺外	吟魂应在二梅间
去思何武留遗爱	死孝王戎本至情
刚峰原不随流俗	孝肃何须有后人
只手障狂澜，立德立功，水土平成君不朽	八年联旧雨，如兄如弟，芝兰凋谢我何堪
同谱最相亲，忆白发青灯，昨岁尚陪连夜话	名山期共往，叹太行盘谷，此生无复并骖游
以宽厚孚民望，以忠诚结主知，敬宾朋，体僚属，教育英才，二十年节钺尊严，未改书生面目	为畿辅急粮储，为东南兴水利，拯灾黎，化枭徒，恤慈孤幼，数千里帡幪荫庇，何殊菩萨心肠
节署久宣劳，公尔忘私，尽瘁遽闻歌薤露	草庐留赐翰，赏延于世，印心好为嗣芸香
廿载报君恩，真不负日下探花，江南秉节	卅年敦友谊，最难忘吴中分袂，汉上题襟
追思患难相依，感适馆授餐，谈经讲学，薪传已阅廿年，讵者番频阻风帆，致我迟来，空展遗容成没世	可惜封圻未转，算巡方煮海，陈臬维藩，棠荫仅留三省，恸此际才停露冕，值君小极，误投蠲庳丧斯文
下笔已千秋，稽古共知尊汉学	还朝能几日，考工惜未补周官
河汉隔双星，可是仙家好离别	梧桐飘一叶，若为词客助诗怀
一病负殊恩，九派清江怀太守	十年成大觉，二分明月吊诗人
丸熊助苦，封鲊资廉，有是母，乃有是子	隔幔传经，居楼授史，闻其语，今见其人
受宠转愁颜，历官河北淮南，济世经纶殊未展	订交从总角，重过三山二水，赏心诗句与谁论
三尺好头衔，执简无缘，报国空怀万言疏	一家大手笔，修文有命，奉亲先赴九重泉
来去有前因，遗范难忘联襼日	宽严能并济，新恩惜在盖棺时
知医却老，执法忘劬，看尘牍丹炉，晷影苦无清暇候	优许养疴，殊荣晋秩，缅匡庐庾岭，星文竟堕碧云间
魏阙鉴诚衷，建议词臣追汲黯	滇池施善教，酬恩祀典泣侯芭
珈服宠荣多，上寿始教归蕊府	墨縗军旅亟，中途犹许泣萱帏
伤心酒国流光短	回首名场恨事多
中有仙龛虚一室	更邀明月作三人
丹青遍邓尉罗浮，绕墓植梅花，来去原从众香国	俎豆傍白公坡老，作祠倚修竹，海天还有一仙龛
慈母如母，贵父之命也	顾我复我，鬻子之闵斯
君乃长于情者，为戚友关心，终岁劳人草草	文因无如命也，以孝廉没世，当今天道茫茫
阅历名场，终竟才人无福命	消磨心力，只缘文债与亲情
人情欲赠方干第	天意原悭李贺年
披叔重旧文，驯雉归来经笥富	溯旌阳遗爱，化凫仙去口碑传
三千卷勤抄，耄学宛如沈麟士	八二龄老宿，典型顿失鲁灵光
吟成三影清词，怛化竟同蝴蝶梦	谢却九秋芳信，催归忍听鹧鸪声
千里衔哀，奉灵舆言遄，惊说莪诗初罢诵	廿年遗爱，怅弦歌遽息，惨教棠树不成阴
庚宿掩霜晨，黄菊丛中添泪雨	卯桥嗟月夕，紫藤庵畔景光风
卿霭焕朱门，石奋郎君皆贵仕	仙风飘绛节，刘纲夫妇并归真
教成诸子尽扬眉，咸使备宾兴德艺	看入三场才瞑目，不教迟哲嗣科名
践道一身，兼贯乎言功者德	易名当代，少止于义理曰安
渊云大文，赵张为政，奋建家风，时望兼汉廷数子	省台故事，都邑讴思，门墙述训，令名传荆国家风
一品荷崇封，北斗尚书徵燕翼	八旬尊上寿，西方生佛想螺容
入梦想从君，鹤背恐嫌凡骨重	遗真添画我，飞仙可要侍儿扶
几生修得到	一日不可无
佛不慈悲，失乳忍听遗女哭	兄兼贫病，伤心更恐二人知
不合时宜，惟有朝云能识我	独弹古调，每逢暮雨倍思卿
三年奔走空皮骨	万古云霄一羽毛
何当报之青玉案	可以横绝峨眉巅
君子来游贯及柳	牧人乃梦众惟鱼
虚己受人，彼其之子，殊异乎族	实事求是，夫惟大雅，卓尔不群
令仪令色	允武允文
为国桢干	配曜岳嵩
敦诗悦礼	含谟吐忠
刚毅多略	文雅少畴
种德收福	干国栋家
广祈多福	博览群书
姿兼申甫	德侔产奇
智含渊薮	絜如圭璋
比蹤豹产	膺姿管苏
为国桢榦	作主股肱
行义高劭	体性温仁
文艳彬彧	风曜穆清
翔风膏雨	左书右琴
耽乐术艺	揪敛吉祥
剖演奥艺	恬忽世荣
钩河擿雒	奉魁承杓
应运挺度	通神达明
笃礼崇义	抱淑守真
躬洁冰雪，夷然清皓	性发兰石，生自馥芬
学为儒宗，行为士表	爱若慈父，畏若神明
内怀温洞，外撮强虐	功绵日月，名勒管弦
以义抑强，以仁恤弱	乃台吐曜，乃岳降精
威隆秋霜，恩逾冬日	言合雅谟，虑中圣权
言不失典术，行不越矩度	威以怀殊俗，德以化圻民
鹊笑鸠舞，大喜在后	麟子凤雏，和气所居
桂柏栋梁，麟凤堂室	雍凉朱草，文山紫芝
达性任情，得其欢乐	布政施惠，拜为公卿
金石九茎，木禾六秀	明珠一寸，白玉四环
瑞林朋生，祥禽辈作	卿云似盖，甘露如珠
珠角擅奇，山庭表德	天球并价，日观同光
论史可听，谈元愈默	幽居少事，野性多闲
玑镜照临，山河容纳	风质洞远，仪止祥华
立行可模，置言成范	徽猷克著，声绩聿宣
组织仁义，琢磨道德	栋梁华夏，舟楫江河
镜文虹于绮疏，浸兰泉于玉砌	握珠胎而冠月，振琼树而韬霞
玉树以珊瑚作枝，珠帘以玳瑁为押	赤雁与斑麟俱下，醴泉与甘露同飞
四时最好是三月	万里谁能访十洲
金铃玉佩相磋切	珠蕊琼花斗剪裁
黄金盒里盛红雪	碧玉盘中弄水晶
将相风和天地静	修齐事大古今同
今居古稽极乐事	外和内峻大贤风
流水长亭，春风静宇	幽兰一室，修竹万山
修竹抱山，春亭映水	幽兰得地，虚室当风
迁固同文，惠列殊抱	管乐佐世，老彭引年
临类咸和，取诸无妄	随时观感，咸与同人
合室能文，自是盛事	放生为乐，可得大年
虚能引和，静能生悟	仰以察古，俯以观今
左酒右浆，喜叠其室	伯歌季舞，福为我根
合匏同牢，宴乐有绪	驾福乘喜，昏悦宜家
小园新展西南角	和气先熏草木心
平生独以文字乐	此日翛然水竹居
烟树远浮春缥缈	风船解与月徘徊
深林闲数新添笋	残烛贪看未见书
五亩自栽池上竹	一尊径醉溪中云
圣代即今多雨露	先生有道出羲皇
春为一岁首	月傍九霄多
半岭通佳气	他乡有胜缘
潮平两岸阔	花满九江春
既儆既戒，惠此中国	来旬来宣，至于太原
和声鸣盛世	春色满皇州
晤言纷在瞩	惠心清且闲
端景缘直表	茂实偶英声
恪勤在朝夕	俯仰愧古今
金石响高宇	桂松比真风
智理周万物	远怀柔九州
清川含藻景	丹华耀阳林
春秋补小月	山水有清音
语默寄前哲	邂逅承清尘
仁声被八表	妙花开六尘
含情结芳树	捻香散名花
平生怀直道	大化扬仁风
沙棠作舟桂为楫	浮云似帐月如钩
凝华结藻久延立	弹琴鼓瑟聊自娱
萦弦急调切流徵	迎歌度舞遏归风
容光无不照	怀古亦何深
卫门罗戟棨	遂性各琴尊
荣华肖天秀	谈笑安边隅
天材任操倚	经训乃菑畲
文章自娱戏	忠义老研磨
文章开窔奥	节制收英髦
避人焚谏草	弹剑拂秋莲
远意发孤鹤	思波起涸鳞
传家有衣钵	听履上星辰
经纶皆新语	鸾凤本高翔
上客能论道	虚怀只爱才
奇书窥鸟迹	赐茗出龙团
高文有风雅	新渥照乾坤
肝胆不楚越	眉宇真天人
尘襟谅昭洗	贤路不崎岖
云霞成伴侣	冰雪净聪明
顷来树佳政	时还读我书
铭心对欹器	含笑看吴钩
万他如大路	一字皆华星
丹青不独任	心迹喜双清
风骚共推激	华实相芬敷
荆州爱山简	刺史似寇恂
飒爽动秋骨	廉折配春温
心在水精域	直如朱丝绳
高才食旧德	流藻垂华芬
桑竹垂馀荫	圭璋满清班
计阔道愈密	实大华亦荣
旷怀扫氛翳	公论悬日星
春夏各有实	鱼鸟亦相亲
朗鉴谅不远	清言得未尝
时节不可玩	风期谁复赓
文章有定价	邂逅得初心
即事已可悦	赋诗何必多
所得静而简	其人勇且英
放意弄晴快	叩奇独冥搜
唱妍酬亦丽	我适物自闲
草圣秘难得	诗人思无邪
得尽所历妙	应缘不耐闲
永路当自勖	清光应更多
得句忍不吐	好古意所耽
量力守故辙	荡胸生层云
守道不封己	择交如求师
佳句喧众口	古人惜寸阴
殊姿各独立	素志庶可求
发兴自我辈	赏心惟良知
达生幸可托	得句不妨清
蕴真惬所遇	澄虑观此身
与道本无隔	将诗莫浪传
自得高蹇嵼	永言铭佩绅
始得观览富	特以风期亲
各勉日新志	能为岁寒姿
力守非有党	心清得奇闻
为学日务益	将诗待物华
好语时见广	此身良自如
未曾一日闷	犹有五湖期
或制闲居赋	新编杂体诗
试吟青玉案	如登黄金台
士生要宏毅	情在强诗篇
坚姿聊自傲	素履期不渝
虚白道所集	静专神自归
黄卷真如律	素琴本无弦
骞腾坐可致	洒扫今其初
幽人常坦步	稚子总能文
掬水皆花气	读书此云房
萦情无余泽	扬论展寸心
逸气感清识	良辰入奇怀
服理辨昭昧	秉心识本源
兴来每独往	道集由中虚
新诗如洗出	好鸟不妄飞
即事须尝胆	论诗一解颜
大哉霜雪干	得之烟山春
偶值栖遁迹	何异清凉山
兼入竹三昧	时有燕双高
余心无采缋	对书不簪缨
鸟鸣时一再	家住水东西
飞鸟逐前侣	好峰隐半规
石壁开精舍	瑶华振雅音
长歌白石涧	高卧香山云
苇管书柿叶	瓦瓶担石泉
虚舟任所适	飞鸟相与还
荷锄觇泉脉	移石动云根
海石分棋子	江波近酒壶
弹琴复长啸	读书仍隐居
逢人觅诗句	留客听山泉
翰墨三馀隙	陂塘五月秋
疏峰抗高馆	稳字入新联
云岫不知远	花房未肯开
诗眼自增损	德容自清温
晒书因阅画	闲坐但焚香
光芒六合无泥滓	漏染大笔何淋漓
别裁伪体亲风雅	遍谒名山适性灵
官职声名俱入手	风崖水穴旧闻名
回看屈宋犹年辈	远追甫白感至诚
诗笔离骚亦时用	文章尔雅称吾宗
钟鼎山林各天性	风流儒雅亦吾师
诗情逸似陶彭泽	勋业终归马伏波
文学纵横乃如此	金石刻画臣能为
守道还如周柱史	著书曾学郑司农
忆事怀人兼得句	引杯看到坐生风
曲江山水闻来久	庾信文章老更成
数问舟船留制作	更无书札到公卿
亦能画马穷殊相	欲遣吟人对好山
自把新诗教鹦鹉	戏拈秃笔扫骅骝
但酌此泉胜酌酒	劝栽黄竹莫栽桑
千首新诗一竿竹	墙西明月水东亭
诗翁爱酒常如渴	草堂少花今欲栽
重之不减锦绣缎	邀我共作沧浪篇
作诗贺我得石友	曲肱听君写松风
万卷藏书宜子弟	一日过海收风帆
春工遇物初不择	酒圣于吾亦庶几
一家喜气如春酿	小筑幽栖与拙宜
酒令虽严莫嗔虐	草书非学聊自娱
每闻佳士辄心许	不辨仙源何处寻
前身应是梁江总	百岁须齐卫武公
大福久兴，主母喜舞	长乐受庇，使君延年
欢喜坚固，保我金玉	福禄祺祉，乐以笑歌
千欢万悦，贵寿无极	五福四利，喜庆大来
典坟探奥旨	诗礼挹馀波
知音在霄汉	时分占风烟
听琴知道性	避酒怕狂名
李杜文章在	荀陈地望清
凤栖常近日	鹤梦不离云
文章负奇色	事业富清机
翰墨缘情制	山林引兴长
合沓声名动寥廓	纵横逸气走风雷
功业须当垂永久	行藏争不要分明
花房露透红珠落	桂树风吹玉简寒
云生涧户衣裳润	窗近花阴笔研香
静坐观众妙	端居味天和
松柏有本性	林园无俗情
结念属霄汉	委怀在琴书
万事已华发	一身为轻舟
江湖万里水云阔	草木一溪文字香
入妙文章本平淡	逸群翰墨争传夸
玉琴瑶瑟倚天半	白波青嶂非人间
文章清逸世少比	胸次广博天所开
园中草木春无数	湖上山林画不如
诗墨淋漓不负酒	江山雄丽洵宜人
春能蕴藉如相识	风入襟怀只自知
寒香嚼得成诗句	新月邀将入酒杯
阴阳风雨晦明，受之以节	梦幻露电泡影，作如是观
水流花开，晴雪满竹	柳阴路曲，过雨采蘋
红杏在林，如有佳语	碧桃满树，良殚美襟
落花无言，幽鸟相逐	可人如玉，清风与归
明月雪时，金尊酒满	风日水滨，碧山人来
红杏在林，疏雨相遇	碧桃满树，清露未晞
脱帽看书，生气远出	杖藜行歌，妙造自然
流莺比邻，如有佳语	晴雪满竹，冷然希音
如气之秋，窈窕深谷	犹春于绿，茬苒在衣
画桥碧阴，观化匪禁	绿杉野屋，幽行为迟
夜渚月明，所思不远	柳阴路曲，妙造自然
且从少傅论中隐	拟问灵君乞上池
白雪任教春事晚	贞松惟有岁寒知
空谷自能生地籁	吟毫端合染溪光
七重宝树围金界	千里名山入酒船
世外原无众香国	花阴真是小华胥
摇笔尚塂凌浩荡	题诗端为发幽妍
撑肠文字五千卷	试手清凉第一篇
玉树瑶林照春色	物华天宝借余光
藏书万卷可教子	买地十亩皆种松
万壑松风和涧水	十分烟雨簇渔乡
日消残醉闲吟里	梦入青藤古木间
尽卷帘旌延竹色	想衔杯酒问花期
傍花行酒发新唱	解带量松长旧围
养气不动真豪杰	居心无物转光明
酌酒赋诗相料理	种花移石自殷勤
谟议轩昂开日月	文章浩渺足波澜
吾山自信云舒卷	片心高与月徘徊
几多怪石全胜画	无限好山都上心
林花经雨香犹在	芳草留人意自闲
林罅忽明知月上	竹梢微响觉风来
能招过客饮文字	亦把湍流替管弦
是处登临有风月	略无踪迹到波澜
楼台近水涵明鉴	琴酒和云入旧山
已办青鞋为老圃	细倾白堕赋新诗
旧书不厌百回读	佳客时来一座倾
山泉酿酒香仍例	芳草留人意自闲
除却读书无所好	恍如造物与同游
要知作诗如作画	但愿对竹兼对花
供家米少因添鹤	送酒人多不典衣
积善云有报	在涅贵不绍
心同佛定香烟直	目极天高海月升
美富文才传左国	清微画品数南宗
直谅喜来三径友	纵横富有百城书
未须百事必如意	且喜六时长见书
真辅相才葵向日	大光明地月当门
圣业须参齐鲁论	尚书并校古今文
校书得理目如电	直节能光心比金
知人其难九德贵	闻过则喜百世师
家藏古史存疑是	天与高文割爱难
画本纷披来野意	文辞古怪亦天真
指麾文府才思盛	冠冕人伦道德尊
金台名士高前席	紫府真人校异书
同心不隔一片月	时论惟高尺五天
两京六朝富文史	三高八及挺才名
俯仰倩文今与昔	纵横论列直而和
心光明定得初月	画本依微来晚烟
情文欲共尊彝古	志节应争日月光
人传三异真名吏	古者九能可大夫
正言须比鲁宗道	高士争如张志和
长官且喜传三异	宰相还同论十思
人品比南极出地	此心如大月当天
无端开合电明野	不事安排月到天
月寮烟阁标清兴	文府书城纵道心
身修天爵贵无比	心有菩提香益清
特立独行有如此	进德修业须及时
悦心未厌无名画	积行唯收有用书
友来辄入论文座	书就还思作跋人
入世须才更须节	传家积德还积书
子瞻却喜文与可	鲁直深知李伯时
当如曾子日三省	更为张公加半思
烟清忽见一勾月	人定微闻百和香
狷心悦目情文极	入地参天理数明
习勤不置能损欲	闻过则喜真得师
居安思危介节见	积疑得悟清光来
前席争传宣室对	等身唯守鲁堂书
五香佛海真无地	百尺书城半倚天
爱道天开文府贵	无心月到画堂深
闻道何时常恐暮	置身有地未辞高
事到从容能合度	路当逼侧敢依人
深堂有月同参佛	清昼无人自检书
闻道真人在姑射	愿从古佛入菩提
谨其常而权自足	深于情者才始真
名书古画不易得	月阁烟寮相与清
却为今疑思苦悟	须从异论见同心
书有鱼传人咫尺	门唯爵到地清高
到从月地参真佛	且据书城作寓公
清香满堂佛应喜	明月出海天为高
才名挺出如东野	佛理清深是子瞻
率意不知行径晚	遂心时得异书藏
尚论情深容窃比	清修道合悟真如
九品论存中正意	六书理悟史皇初
高士还如戴安道	乡侯合置王无功
功名盖世不矜伐	道德积身惟敬诚
诚存修省取诸震	德积高大贵能升
置身古人敢不勉	美利天下终无言
开尊忽见前身月	用世犹存半部书
两世勋名郭仆射	一家书画李将军
才名震溢李供奉	画理清深王右丞
道心尚见今犹古	辞令能无抗与卑
校理异文天禄阁	从容清绩盖公堂
古文独祖卫东海	八分特数师宜官
高位尚须闻过友	美名不废等身书
高怀尚友漆园叟	后学过呼韩退之
仙心欲捉左元放	大草闲临张伯英
前身自是卢行者	伴直难呼孟浩然
小诗试拟孟东野	款段曾陪马少游
且与扬雄说奇字	要令安世诵亡书
书似西台差少肉	诗如东野不言寒
成佛莫教灵运后	作诗犹是建安初
行乐及时惟有酒	无言对客本非禅
元亮本无适俗韵	东坡也是可怜人
沽酒独教陶令醉	狂言屡发次公醒
万事会须咨伯始	一班我亦愧真长
高会日陪山简醉	题诗谁似皎公清
县析昆山，此地可名瑶圃	人来子美，有亭重问沧浪
看梅子熟时，个中人酸甜自得	闻木穉香否，门外汉坐卧由他
绍仁卿汉卿绝诣	兼晓庵勿庵苦心
推步大圜，立元以四	理董小篆，建一为端
诗集擅千秋，宰相祖风开八百	易堂宗九子，翰林乡望迈寻常
顾曲小聪明，当日可怜公瑾	挝鼓大豪杰，至今犹骂曹瞒
百首新词填白石	一枝妙笔补仓山
新声谱出扬州慢	明月听来水调歌
花开花落僧贫富	云去云来客往还
人言此老古开士	我生之初新翰林
四十九年穷不死	三百六日醉如泥
高才何必论勋阀	寿骨遥知是弟兄
中丞教作沧浪主	相国呼为金石僧
商彝周鼎，汉印唐碑，上下三千年，公自有情天得度	酒胆诗肠，文心画手，纵横一万里，我于无佛处称尊
愿与不解周旋客饮酒	难为不识姓名人作书
关心夜雨疏帘，费半盏寒灯，为来日谋朝齑夕韭	回首春风上苑，剩一枝秃管，与诸君写近水遥山
喜有两眼明，多交益友	恨无十年暇，尽读奇书
一心只念波罗蜜	三祝难忘福寿男
赤手拔鲸牙，卅载诗名领海内	深心托凤口，九天箫响落人间
玉敦主诗盟，正东阁梅开，墨花全湿	筿骖迎使节，适西山云起，甘雨重来
至性至情，得天者厚	实心实政，感人也深
槐为王氏传家树	杏是唐人及第花
人世难逢开口笑	老夫聊发少年狂
骑驴寻梅，一天风雪	对竹思鹤，万古云霄
我所思兮双引凤	君之出矣小骖鸾
家藏东汉传经字	世守西山讲学编
字体琴声，中郎世业	茶笺荔谱，学士家风
几生修到梅花骨	一代争传柳絮才
前身来自众香国	佳句朗如群玉山
清才足敌黄崇嘏	生世都疑萼绿华
桑梓同敬恭，伐木歌诗求我友	波涛仗忠信，涉川占卦利同人
扫雪呼僮，莫认今朝点卯	轰雷请客，都知昨日逢丁
王好货，不论金银铜铁	寅属虎，全需鸡犬牛羊
相逢尽是弹冠客	此去应无搔首人
磨厉以须，问天下头颅几许	及锋而试，看老夫手段如何
君子之交淡如水	大夫无故不杀羊
出句上二字，音‘沽’、‘都’，云厚貌	下句上二字，音‘吃’、‘塔’，山多貌
东土征歌，问表海雄风，今乐何如古乐	南宫奏曲，听遏云高响，雅音原是乡音
马骨崚嶒，吃豆吃麸兼吃草	车声历碌，拉人拉马不拉钱
梦且得官原瑞物	呼之为寿亦佳名
架一把茅，不过些些风月	辟半弓地，也成小小轩窗
主事何堪为事主	人家切莫信家人
神浆可挹，流味九户之前	天酒自零，凝照三阶之上
重阴益固，应水泽腹坚之时	积润潜通，迎土膏脉起之候
如可赎兮百身	犹将宥之十世
大敌勇，小敌怯，昔固有之	今日是，前日非，吾无愧矣
士而托于诸侯，非其义也	师不贤于弟子，将焉用之
待女花	宜男草
九百不死	六十犹痴
刘蕡下策，我辈登科	雍齿且侯，吾属何患
妙法法因因果寺，金轮金刚	中和和丰丰乐楼，银杓银瓮
车斜韵险	竞病声难
龚运干出题疏脱，以十三宗作十四宗	刘制使下院调停，用第二道为第一道
团饭引来，喜掉续貂之尾	索綯牵去，惊回顾兔之头
三月三日，长安水边多丽人	一觞一咏，会稽山阴修禊事
良辰美景、赏心乐事，四者难并	崇山峻岭、茂林修竹，群贤毕至
栗破凤凰缝黄出	藕断鹭鸶露丝飞
棗棘为薪，截断劈开成四束	阊门起屋，移多补少作双间
松江同知恣肆，合得重参	华亭知县清廉，允宜先荐
一双探花父	两个状元儿
鲁铎分南北	朱衮判妍媸
左邱明两眼无珠	赵子龙浑身是胆
鉏麑触槐，甘作木边之鬼	豫让吞炭，终为山下之灰
奴手为拏，以后莫拏奴手	人言是信，从今休信人言
人曾作僧，人弗可以为佛	女卑是婢，女又可以为奴
兔走鸟飞，地下相逢评月旦	雁来燕去，途中相遇说春秋
杨柳花飞，平地上滚将春去	梧桐叶落，半空中撇下秋来
佛时是西域经文，宣圣悲啼弥勒笑	贞观系东京年号，唐宗错愕汉皇惊
三篇四六短章，欲于千万人中大变时文之体	一折廿七余扣，直从五千年后上追古帝之陵
司中无小马	堂上有长麟
北方佳人遗世而独立	东邻处子窥臣者三年
帛什理于是山作金五千斤救百姓	小夫人以两手捋乳五百道向千儿
荷尽已无擎雨盖	菊残犹有傲霜枝
天近山头，行到山腰天更远	月浮水面，捞将水底月还沉
监临打监军，小题大做	文宗改文字，矮屋长枪
朝云暮雨连天暗	野草闲花满地愁
碧纱帐里坐佳人，烟笼芍药	清水池边洗和尚，浪滚葫芦
大富贵，亦寿考	蓄道德，能文章
永夜无聊，同向西窗剪蜡瘌	良宵独坐，好从东阁燃藜痢
世界小梨园，牵帝王师相为傀儡，廿四史演成一部传奇	佛门大养济，收鳏寡狐独作丘尼，亿万人遍受十方供奉
石脾入水即干，出水便湿	独活有风不动，无风自摇
匪伊垂之，带有余	非敢后也，马不进
枯羸其质，匪伊垂之，带有余	敛退为心，非敢后也，马不进
平地风烟飞白鸟	半山云水卷苍藤
品泉茶三口白水	竺仙庵两个山人
奉化梗化，是局员司事丁役每奉行不善，化导无方，酿成此息	宁波生波，凡提镇道府厅县祝宁静长占，波澜永息，各保其官
真亏边继祖	裹住褚廷璋
三班餐香	群牧吃粪
谢金圃抽身便讨	吴香亭倒口成吞
吕氏姑娘下口大于上口	徐家子弟斜人多过正人
有水有田方有米	添人添口便添丁
有文事，有武备，与神为谋	无智名，无勇功，唯圣时克
自古以来，未有祖宗之仁厚	上天所佑，愿生贤圣之子孙
岂意日斜庚子后	忽惊岁在己辰年
人言卢杞是奸邪	我觉魏公真妩媚
槐花黄，举子忙	促织鸣，懒妇惊
百岁光阴，万物乃天地逆旅	四时行乐，我辈亦风月主人
尽可傍花随柳	庶几游目骋怀
节序骎骎，莫负芒鞋竹杖	杯盘草草，何惭野蔌山肴
王道荡平通岭表	相公风度想梅花
谥媲武乡侯，襄鄂战功青史在	寿同岳少保，古今名将白头稀
剑客词客慷慨至	梨花梅花参差开
天而既厌周德矣	吾其能与许争乎
可怜道士碧	不识地仙丹
王相公生前嫁妇	郑夫人死后出家
虞候为县君割股代死	光卿向丞相叩头放生
沈循只说钱员外	刘泰常称夏少卿
铁胎相国	铜身禅师
彭生作赋茶三片	毛氏传诗酒半升
紫陌寻春，尚隔同年之面	青云得路，可知异日之心
曹孟德横槊江上，温太真击楫中流，同一义勇	韩平原定议伐金，周公瑾力排降魏，各自英雄
调成天上中和鼎	煮出人间富贵家
谢宣城何许人，只江上五言诗，令先生低首	韩荆州差解事，放阶前三尺地，让国士扬眉
舟行著色屏风里	人在回文锦字中
平地忽堆三尺雪	四时长吼半空雷
任秦关百二，难启狼心	笑商客三千，不如鸡口
直吹无孔之萧，原非引凤	卧握不毛之管，岂是涂鸦
同矍圃之观人，去其半，存其半	类孔门之取友，益者三，损者三
一生事业唯公会	半世功名失早朝
都宪叩头如捣蒜	侍郎曲膝似抽葱
朝云朝活字，朝朝朝活字，朝朝活字朝退	长水长活字，长长长活字，长长活字长流
洗阴御史	挑秽中书
天下歇家王百穀	山中驿吏赵凡夫
未看山头土	先观屋下人
举头看明月	把酒问青天
山上杜鹃花作鸟	墓前翁仲石为人
身上杨梅疮作果	眼中萝卜翳为花
祁山事业怜诸葛	博浪功名笑子房
妻子望他龙虎日	功名于我马牛风
自知伯起虽庯峭	不及淳于善滑稽
滟滪如象，瞿塘莫上	滟滪如马，瞿塘莫下
菜根滋味知君惯	潭水交情爱我深
万里赴琼儋，夜起江心弄明月	一亭抚笠履，我从画里拜先生
公是孤臣，明月扁舟留句去	我为过客，空江一曲向谁弹
文笔耸层霄，爱此间对万壑潆洄，教化由来先党序	书楼崇讲席，愿多士作千秋事业，显扬不仅为科名
廿年无此深交，最可感老尚依刘，久而弥笃	一病犹勤官事，更堪伤危将易箦，语不及私
治谱已千秋，是名宦传人，最堪惜正盼迁莺，遽悲化鹤	齐民同一哭，况平生知己，更难忘几番说项，五载依刘
为名士，作词臣，任封疆大吏，爱路近家园，小住桂林营绿野	工书画，考金石，著燕许文章，怅迹疏坛坫，遽闻兜率迓香山
古来材大难为用	老去悲秋强自宽
偶为选地看山计	若慰连床话雨情
仰之弥高，钻之弥坚，可以语上也	出乎其类，拔乎其萃，宜若登天然
载锡之光，百禄是荷	则笃其庆，万福攸同
积德承先，子臣弟友	虚心稽古，礼乐文章
表海溯雄风，今乐何如古乐	明湖联旧雨，济南胜似江南
致欢久协曹全谚	介福长酬令伯情
人鬼只一关，关节一丝不漏	阴阳无二理，理数二字难逃
一阕荔支香，听玉笛吹来，遍传南海	双声杨柳曲，问金尊把处，忆否西湖
暗室中须问心得过	平地处亦失足堪虞
幼不学，壮无能，伤今老大	过愈多，功又少，请自乘除
始念佳而转念不佳，见义无勇	一事错而凡事皆错，择术未精
四十二年碌碌无奇，安得出人头地	三百六日孳孳为利，何堪昧我性天
显扬之谓何，筋力渐衰	叹利名无就，教诲不可
己心思既竭	望子弟能贤
同是肚皮，饱者不知饥者苦	一般面目，得时休笑失时人
满眼尽穷黎，奚忍多用一夫，误他举家生活	两头皆险路，何不缓行几步，积君无限阴功
须髯辄张，凛凛有生气	颜色不乱，阳阳如平常
若傅粉，若涂朱，若泼墨，谁言心之不同如其面	为君臣，为兄弟，为朋友，斯诚圣不可知之谓神
入门兵部体	出户翰林身
吴会领班联，实政真无惭益友	淮扬瘁心血，虚衔何以慰衰亲
望断黔阳，可怜万里云颿，依然将母	魂消白下，共惜半年风鹤，了却孤臣
百里旧神君，剡牍未酬举主愿	卅年前进士，盖棺犹是宰官身
淮浦最倾襟，脱颍为君欣得地	吴门方扫榻，遗函报我已生天
一乡善人，勖哉一弟分忧，一孤在抱	两行老泪，痛此两年盛会，两世交期
桂岭芜城，随地齐歌众母母	萱心莲性，生天早现法身身
难进易退，易事难悦	先劳后禄，后乐先忧
乾隆末、举秀孝，嘉庆初、历翰部，道光间、掌封圻，回首功名成百顺	经史部、有旁证，艺文家、喜博稽，政事门、备掌故，等身著述自千秋
二十举乡，三十登第，四十还朝，五十出守，六十开府，七十归田，须知此后逍遥，一代福人多暇日	简如格言，详如随笔，博如旁证，精如选学，巧如联话，富如诗集，略数平生著述，千秋大业擅名山
但取心中正	无愁眼下迟
羲经六子，艮巽坎兑震离	周礼一书，天地春秋冬夏
龟从，筮从，卿士从，庶民从	人相，我相，众生相，寿者相
善待问如撞钟，小应小，大应大	措天下若置器，安则安，危则危
左氏、公羊、谷梁，春秋三传	卦爻、系辞、彖象，大易一经
五形之属三千，小过大过	一门之聚百指，家人同人
知我春秋，罪我春秋，谁誉谁毁	待以国士，报以国士，为已为人
迅雷风烈，烈风雷雨	绝地天通，通天地人
纪信、韩信，假帝假王	仲尼、牟尼，大圣大觉
蝉以翼鸣，不啻若自其口出	龙将角听，谓其不足于耳欤
司马相如蔺相如，果相如否	长孙无忌费无忌，能无忌乎
人有七情：喜怒哀乐爱恶欲	经存六艺：诗书礼乐易春秋
九州既别：冀兖青徐扬荆豫雍梁	一道相传：尧舜禹汤文武周孔孟
正月、六月、七月，十月之交	北风、晨风、凯风，终风且曀
张良借箸前筹，恨不食食其之肉	陈平刻木为女，果能冒冒顿之围
夫子、天尊、大士，头上不同	宫妃、宦者、官人，腰间各别
调羹止渴，梅全文武之才	学舞贪眠，柳尽悲欢之态
方丈四方方四丈，南北东西	试场三试试三场，经赋论策
观音大士，妙音梵音海潮音	诸相如来，人相我相众生相
邹孟子、吴孟子、寺人孟子，一男一女，一不男不女	周宣王、齐宣王、司马宣王，一君一臣，一不君不臣
施恩望报，势且成仇	为善求知，弊将得谤
每想病时，尘心渐减	常防死日，善念自生
天最分明，只是性慢	人能算计，其如命何
浮躁一分，到处便招尤悔	因循二字，从来误尽英雄
一生在君父恩中，问何报称	凡事看儿孙分上，劝且从容
话虽来到口边，三思更好	事纵放得心下，再慎何妨
悟恩是仇种，情是怨根，则往日之爱河得渡	知无学为贫，无骨为贱，则当前之地步颇高
戒色有神方，惟聋耳、瞎眼、死心三昧	养生无别法，只寡言、少食、息怒数般
处苦况而尚能甘，才是真修之士	当乐境而不知享，毕竟薄福之人
苦辩争强，赢得也输气力	穷奢极欲，算来何益精神
二人合口成吞，口藏天下	又女变心成怒，心恨奴孤
头上有钱彯翠羽	胸中无策退红毛
天下有三重，议礼、制度、考文	圣人等百王，夏造、殷因、周监
王者之治，三十年而后仁	天子所都，五百里曰甸服
潴流成池，有淀盖七十二	阻泊为界，其址自宋辽金
春七日，秋七日，七见来复之心	五重午，九重阳，重叶刚中之德
天子所至曰幸，以德为车，以乐为御，以人情为田	大德之致永年，如日之升，如月之恒，如南山之寿
兕觥田峻，豳籥之三曰无疆	凤翙吉人，卷阿之四曰纯嘏
是谓太平之世，曰雨而雨，曰旸而旸	则知小人之依，先忧而忧，先乐而乐
有象之春夏秋冬，孰主张是，孰纲维是，孰居推行是	无形之阴晴雨雪，我润泽之，我渗漉之，我汜布濩之
心惕若以乾乾，圣原无过	言达之而亹亹，民可使知
承筐疑宵雅之三，食苹空愧	受禄颂天保之九，戬谷罄宜
在治忽，观古人之象，绘作有虞	先稼穑，知小民之依，图成无逸
十二时不翼而飞，天之所助者顺	千万里如指诸掌，圣不可知谓神
奉三无私，圣人之作也如覆载照	致四必得，昊天其子之以保佑甲
请诵六章之诗：川至日升月恒、山阜冈陵松柏之茂	廑敦九功之叙：利用厚生正德、水火金木土谷惟修
君上补造物，无不接之青黄	父母笃恩勤，有必周之黔赤
国家丰亨豫大，再筹三十年之通	民户朝饔夕飧，或鲜万千斯之积
不得已而用，师往有功	无所为而为，我战则克
播晨纶于西苑，得为氓而仁许受廛	曝冬日于南荣，将改岁而恩谋入室
容身环堵，忆跧江国之牛宫	待漏觚棱，不隔禁城之鱼钥
齿非加长，实维逾格之施	步本不工，弥切殊常之感
三等状元，苦矣老彭辞柱下	五人郎署，危哉小白射钩边
背画天图，子星历历	东升日影，鸡黄团团
九十日有秩	八千岁为春
缺口何尝缺	湾头自有湾
霜降如小雪	春分不大寒
丙象著文明，衣钵相传，同赓鹿野	午科多胜事，箕裘领解，接武蟾宫
端午之前，犹是夫人自称曰	重阳而后，居然君子不以言
山月不随江水去	天风时送海涛来
江月不随流水去	天风直送海涛来
扬子江头万里浪	滕王阁下一帆风
三朝阁老	一代伟人
三朝阁老	九省疆臣
异数超七阶，帝眷东山谢太傅	嘉宾伫三肄，天留南国鲁灵光
鸾诏亲褒，历相三朝贤太傅	鹿鸣重宴，同年一榜小门生
从来谢太傅	祗似鲁诸生
鹿宴沐恩浓，正及臣门膺旷典	翟衣襄政久，更看子舍策清名
温温恭人，母以子贵	潭潭相府，日引春长
即知远客虽多事	将谓偷闲学少年
万叠云山供远恨	一家烟雨是元功
宋史何妨称叛宋	周亲毕竟欲存周
高视两三州，何论二分月色	旷观八百载，难忘六一风流
四朵兆金瓯，是二千石美谈，不因五色书云，谁识名流皆五马	万花停玉局，惟六一堂如旧，若溯三贤谥典，合将祠额署三忠
胜地景芳徽，卅载三贤俱典郡	同龛昭祀典，两文一献共称忠
杨柳拂堤塍，追溯前徽，于宋历仁神两世	桃花遍祠宇，传来美谥，至今合文献三忠
事有备以无患	门虽设而常关
玉瓒何烦禅灶让	金莲永免祝融灾
曾从二千石起家，衣钵新传贤子弟	难得八十翁就养，湖山旧识老诗人
麟阁待劳臣，最难西域生还，万顷开荒成伟绩	凤池诒令子，喜听东山复起，一门济美报清时
菊花潭里人同寿	扬子江头海不波
殚心力以报所知，一代长才出甘陇	处脂膏而不自润，千秋遗爱满邗江
敬以持己，恕以接物，一息尚存，此志不容少懈	生不交利，死不属子，九京可作，舍公其谁与归
捷径不在终南，河水洋洋，大有佳处	补缺何须吏部，睢工衮衮，竟开便门
花草旧香溪，卜兆千年如待我	湖山新画障，卧游终古定何年
莲嶂千重，此日已成云出岫	松风十里，他年应待鹤归巢
香水濯云根，奇石惯延采砚客	画廊垂月地，幽花曾照浣纱人
要地寄一麾，须常念海山深阻	旧堂共千载，敢但希王谢风流
近圣人之居，容光必照	遵海滨而处，明德惟馨
儿女尽能之，一点热肠，三分血性	家庭常事耳，察乎天地，通乎神明
青山横郭，白水绕城，孤屿大江双塔院	初日芙蓉，晚风杨柳，一楼千古两诗人
长与流芳，一片当年干净土	宛然浮玉，千秋此处妙高楼
潮平两岸阔	江上数峰青
风景不殊，四十年余旧泥爪	江山如许，二千里外小金焦
杜宇声寒，柴市一腔留热血	梅花梦断，瓯江千载泣忠魂
孤屿有邻，喜得卓公称后死	严陵在望，直呼皋羽哭先生
久要不忘平生之言，古谊若龟鉴，忠肝若铁石	敢问何谓浩然之气，在地为河岳，经天为日星
祠接谢亭，亦有文章惊海内	忠符信国，并悬肝胆照江心
沥悃陈谟拒不庸，遂使奸邪误国	捐躯赴难同一死，却教沟渎无颜
面壁拓幽居，一角永嘉好山水	筑楼存古意，千秋康乐旧池塘
舞彩又成亭，故事远惭清献德	逢场凭作戏，正声合补广微诗
胜地许循陔，成兹乐事	齐心殷舞彩，让尔先声
山水林亭，自得清趣	管弦觞咏，以娱大年
轮回生死地	人鬼去来关
颜许同名，唐代人伦维气类	李韩论定，熙朝庙貌屹江淮
