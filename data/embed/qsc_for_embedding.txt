长忆钱塘，不是人寰是天上。
万家掩映翠微间。
处处水潺潺。
异花四季当窗放。
出入分明在屏障。
别来隋柳几经秋。
何日得重游。
长忆钱塘，临水傍山三百寺。
僧房携杖遍曾游。
闲话觉忘忧。
栴檀楼阁云霞畔。
钟梵清宵彻天汉。
别来遥礼只焚香。
便恐是西方。
长忆西湖，湖上春来无限景。
吴姬个个是神仙。
竞泛木兰船。
楼台簇簇疑蓬岛。
野人只合其中老。
别来已是二十年。
东望眼将穿。
长忆西湖，尽日凭阑楼上望。
三三两两钓鱼舟。
岛屿正清秋。
笛声依约芦花里。
白鸟成行忽惊起。
别来闲整钓鱼竿。
思入水云寒。
长忆孤山，山在湖心如黛簇。
僧房四面向湖开。
轻棹去还来。
芰荷香喷连云阁。
阁上清声檐下铎。
别来尘土污人衣。
空役梦魂飞。
长忆西山，灵隐寺前三竺后。
冷泉亭上旧曾游。
三伏似清秋。
白猿时见攀高树。
长啸一声何处去。
别来几向画阑看。
终是欠峰峦。
长忆高峰，峰上塔高尘世外。
昔年独上最高层。
月出见觚棱。
举头咫尺疑天汉。
星斗分明在身畔。
别来无翼可飞腾。
何日得重登。
长忆吴山，山上森森吴相庙。
庙前江水怒为涛。
千古恨犹高。
寒鸦日暮鸣还聚。
时有阴云笼殿宇。
别来有负谒灵祠。
遥奠酒盈卮。
长忆龙山，日月宫中谁得到。
宫中旦暮听潮声。
台殿竹风清。
门前岁岁生灵草。
人采食之多不老。
别来已白数茎头，早晚却重游。
长忆观潮，满郭人争江上望。
来疑沧海尽成空。
万面鼓声中。
弄涛儿向涛头立。
手把红旗旗不湿。
别来几向梦中看。
梦觉尚心寒。
碧云天，黄叶地。
秋色连波，波上寒烟翠。
山映斜阳天接水。
芳草无情，更在斜阳外。
黯乡魂，追旅思。
夜夜除非，好梦留人睡。
明月楼高休独倚。
酒入愁肠，化作相思泪。
塞下秋来风景异。
衡阳雁去无留意。
四面边声连角起。
千嶂里。
长烟落日孤城闭。
浊酒一杯家万里。
燕然未勒归无计。
羌管悠悠霜满地。
人不寐。
将军白发征夫泪。
纷纷堕叶飘香砌。
夜寂静、寒声碎。
真珠帘卷玉楼空，天淡银河垂地。
年年今夜，月花如练，长是人千里。
愁肠已断无由醉。
酒未到、先成泪。
残灯明灭枕头欹。
谙尽孤眠滋味。
都来此事，眉间心上，无计相回避。
昨夜因看蜀志。
笑曹操、孙权、刘备。
用尽机关，徒劳心力，只得三分天地。
屈指细寻思，争如共、刘伶一醉。
人世都无百岁。
少痴騃、老成尫悴。
只有中间，些子少年，忍把浮名牵系。
一品与千金，问白发、如何回避。
园林晴昼春谁主。
暖律潜催，幽谷暄和，黄鹂翩翩，乍迁芳树。
观露湿缕金衣，叶映如簧语。
晓来枝上绵蛮，似把芳心、深意低诉。
无据。
乍出暖烟来，又趁游蜂去。
恣狂踪迹，两两相呼，终朝雾吟风舞。
当上苑柳秾时，别馆花深处。
此际海燕偏饶，都把韶光与。
飞琼伴侣，偶别珠宫，未返神仙行缀。
取次梳妆，寻常言语，有得几多姝丽。
拟把名花比。
恐旁人笑我，谈何容易。
细思算、奇葩艳卉，惟是深红浅白而已。
争如这多情，占得人间，千娇百媚。
须信画堂绣阁，皓月清风，忍把光阴轻弃。
自古及今，佳人才子，少得当年双美。
且恁相偎倚。
未消得、怜我多才多艺。
愿妳妳、兰心蕙性，枕前言下，表余深意。
为盟誓。
今生断不孤鸳被。
景萧索，危楼独立面晴空。
动悲秋情绪，当时宋玉应同。
渔市孤烟袅寒碧，水村残叶舞愁红。
楚天阔，浪浸斜阳，千里溶溶。
临风。
想佳丽，别后愁颜，镇敛眉峰。
可惜当年，顿乖雨迹云踪。
雅态妍姿正欢洽，落花流水忽西东。
无憀恨、相思意，尽分付征鸿。
夜雨滴空阶，孤馆梦回，情绪萧索。
一片闲愁，想丹青难貌。
秋渐老、蛩声正苦，夜将阑、灯花旋落。
最无端处，总把良宵，只恁孤眠却。
佳人应怪我，别后寡信轻诺。
记得当初，翦香云为约。
甚时向、幽闺深处，按新词、流霞共酌。
再同欢笑，肯把金玉珠珍博。
海霞红，山烟翠。
故都风景繁华地。
谯门画戟，下临万井，金碧楼台相倚。
芰荷浦溆，杨柳汀洲，映虹桥倒影，兰舟飞棹，游人聚散，一片湖光里。
汉元侯，自从破虏征蛮，峻陟枢庭贵。
筹帷厌久，盛年昼锦，归来吾乡我里。
铃斋少讼，宴馆多欢，未周星，便恐皇家，图任勋贤，又作登庸计。
飒飒霜飘鸳瓦，翠幕轻寒微透，长门深锁悄悄，满庭秋色将晚。
眼看菊蕊，重阳泪落如珠，长是淹残粉面。
鸾辂音尘远。
无限幽恨。
无限幽恨，寄情空殢纨扇。
应是帝王，当初怪妾辞辇。
陡顿今来，宫中第一妖娆，却道昭阳飞燕。
煦色韶光明媚。
轻霭低笼芳树。
池塘浅蘸烟芜，帘幕闲垂风絮。
春困厌厌，抛掷斗草工夫，冷落踏青心绪。
终日扃朱户。
远恨绵绵，淑景迟迟难度。
年少傅粉，依前醉眠何处。
深院无人，黄昏乍拆秋千，空锁满庭花雨。
满搦宫腰纤细。
年纪方当笄岁。
刚被风流沾惹，与合垂杨双髻。
初学严妆，如描似削身材，怯雨羞云情意。
举措多娇媚。
争奈心性，未会先怜佳婿。
长是夜深，不肯便入鸳被。
与解罗裳，盈盈背立银釭，却道你但先睡。
秋暮。
乱洒衰荷，颗颗真珠雨。
雨过月华生，冷彻鸳鸯浦。
池上凭阑愁无侣。
奈此个、单栖情绪。
却傍金笼共鹦鹉。
念粉郎言语。
秋尽。
叶翦红绡，砌菊遗金粉。
雁字一行来，还有边庭信。
飘散露华清风紧。
动翠幕、晓寒犹嫩。
中酒残妆慵整顿。
聚两眉离恨。
过韶阳，璿枢电绕，华渚虹流，运应千载会昌。
罄寰宇、荐殊祥。
吾皇。
诞弥月，瑶图缵庆，玉叶腾芳。
并景贶、三灵眷祐，挺英哲、掩前王。
遇年年、嘉节清和，颁率土称觞。
无间要荒华夏，尽万里、走梯航。
彤庭舜张大乐，禹会群方。
鹓行。
望上国，山呼鳌抃，遥爇炉香。
竟就日、瞻云献寿，指南山、等无疆。
愿巍巍、宝历鸿基，齐天地遥长。
洞房记得初相遇。
便只合、长相聚。
何期小会幽欢，变作离情别绪。
况值阑珊春色暮。
对满目、乱花狂絮。
直恐好风光，尽随伊归去。
一场寂寞凭谁诉。
算前言、总轻负。
早知恁地难拚，悔不当时留住。
其奈风流端正外，更别有，系人心处。
一日不思量，也攒眉千度。
秀香家住桃花径。
算神仙、才堪并。
层波细翦明眸，腻玉圆搓素颈。
爱把歌喉当筵逞。
遏天边，乱云愁凝。
言语似娇莺，一声声堪听。
洞房饮散帘帏静。
拥香衾、欢心称。
金炉麝袅青烟，凤帐烛摇红影。
无限狂心乘酒兴。
这欢娱、渐入嘉景。
犹自怨邻鸡，道秋宵不永。
英英妙舞腰肢软。
章台柳、昭阳燕。
锦衣冠盖，绮堂筵会，是处千金争选。
顾香砌、丝管初调，倚轻风、珮环微颤。
乍入霓裳促遍。
逞盈盈、渐催檀板。
慢垂霞袖，急趋莲步，进退奇容千变。
算何止、倾国倾城，暂回眸、万人肠断。
凤额绣帘高卷，兽钚朱户频摇。
两竿红日上花梢。
春睡厌厌难觉。
好梦狂随飞絮，闲愁浓胜香醪。
不成雨暮与云朝。
又是韶光过了。
禁漏花深，绣工日永，蕙风布暖。
变韶景、都门十二，元宵三五，银蟾光满。
连云复道凌飞观。
耸皇居丽，嘉气瑞烟葱茜。
翠华宵幸，是处层城阆苑。
龙凤烛、交光星汉。
对咫尺鳌山开羽扇。
会乐府两籍神仙，梨园四部弦管。
向晓色、都人未散。
盈万井、山呼熬抃。
顾岁岁，天仗里、常瞻凤辇。
花发西园，草薰南陌，韶光明媚，乍睛轻暖清明后。
水嬉舟动，禊饮筵开，银塘似染，金堤如绣。
是处王孙，几多游妓，往往携纤手。
遣离人、对嘉景，触目伤情，尽成感旧。
别久。
帝城当日，兰堂夜烛，百万呼卢，画阁春风，十千沽酒。
未省、宴处能忘管弦，醉里不寻花柳。
岂知秦楼，玉箫声断，前事难重偶。
空遗恨，望仙乡，一饷消凝，泪沾襟袖。
皓月初圆，暮云飘散，分明夜色如晴昼。
渐消尽、醺醺残酒。
危阁回、凉生襟袖。
追旧事、一饷凭阑久。
如何媚容艳态，抵死孤欢偶。
朝思暮想，自家空恁添清瘦。
看到头、谁与伸剖。
向道我别来，为伊牵系，度岁经年，偷眼觑、也不忍觑花柳。
可惜恁、好景良宵，不曾略展双眉暂开口。
问甚时与你，深怜痛惜还依旧。
嶰管变青律，帝里阳和新布。
晴景回轻煦。
庆嘉节、当三五。
列华灯、千门万户。
遍九陌、罗绮香风微度。
十里然绛树。
鳌山耸、喧天箫鼓。
渐天如水，素月当午。
香径里、绝缨掷果无数。
更阑烛影花阴下，少年人、往往奇遇。
太平时、朝野多欢民康阜。
随分良聚。
堪对此景，争忍独醒归去。
陇首云飞，江边日晚，烟波满目凭阑久。
立望关河萧索，千里清秋。
忍凝眸。
杳杳神京，盈盈仙子，别来锦字终难偶。
断雁无凭，冉冉飞下汀洲。
思悠悠。
暗想当初，有多少、幽欢佳会，岂知聚散难期，翻成雨恨云愁。
阻追游。
每登山临水，惹起平生心事，一场消黯，永日无言，却下层楼。
花隔铜壶，露晞金掌，都门十二清晓。
帝里风光烂漫，偏爱春杪。
烟轻昼永，引莺啭上林，鱼游灵沼。
巷陌乍晴，香尘染惹，垂杨芳草。
因念秦楼彩凤，楚观朝云，往昔曾迷歌笑。
别来岁久，偶忆欢盟重到。
人面桃花，未知何处，但掩朱扉悄悄。
尽日伫立无言，赢得凄凉怀抱。
夜来匆匆饮散，欹枕背灯睡。
酒力全轻，醉魂易醒，风揭帘栊，梦断披衣重起。
悄无寐。
追悔当初，绣阁话别太容易。
日许时、犹阻归计。
甚况味。
旅馆虚度残岁。
想娇媚。
那里独守鸳帏静，永漏迢迢，也应暗同此意。
有美瑶卿能染翰。
千里寄、小诗长简。
想初襞苔笺，旋挥翠管红窗畔。
渐玉箸、银钩满。
锦囊收，犀轴卷。
常珍重、小斋吟玩。
更宝若珠玑，置之怀袖时时看。
似频见、千娇面。
追悔当初孤深愿。
经年价、两成幽怨。
任越水吴山，似屏如障堪游玩。
奈独自、慵抬眼。
赏烟花，听弦管。
图欢笑、转加肠断。
更时展丹青，强拈书信频频看。
又争似、亲相见。
闲窗漏永，月冷霜花堕。
悄悄下帘幕，残灯火。
再三追往事，离魂乱、愁肠锁。
无语沈吟坐。
好天好景，未省展眉则个。
从前早是多成破。
何况经岁月，相抛嚲。
假使重相见，还得似、旧时么。
悔恨无计那。
迢迢良夜。
自家只恁摧挫。
雅致装庭宇。
黄花开淡泞。
细香明艳尽天与。
助秀色堪餐，向晓自有真珠露。
刚被金钱妒。
拟买断秋天，容易独步。
粉蝶无情蜂已去。
要上金尊，惟有诗人曾许。
待宴赏重阳，恁时尽把芳心吐。
陶令轻回顾。
免憔悴东篱，冷烟寒雨。
屈指劳生百岁期。
荣瘁相随。
利牵名惹逡巡过，奈两轮、玉走金飞。
红颜成白发，极品何为。
尘事常多雅会稀。
忍不开眉。
画堂歌管深深处，难忘酒盏花枝。
醉乡风景好，携手同归。
玉城金阶舞舜干。
朝野多欢。
九衢三市风光丽，正万家、急管繁弦。
凤楼临绮陌，嘉气非烟。
雅俗熙熙物态妍。
忍负芳年。
笑筵歌席连昏昼，任旗亭、斗酒十千。
赏心何处好，惟有尊前。
东郊向晓星杓亚。
报帝里，春来也。
柳抬烟眼。
花匀露脸，渐觉绿娇红姹。
妆点层台芳榭。
运神功、丹青无价。
别有尧阶试罢。
新郎君、成行如画。
杏园风细，桃花浪暖，竞喜羽迁鳞化。
遍九阳、相将游冶。
骤香尘、宝鞍骄马。
嫩脸修蛾，淡匀轻扫。
最爱学、宫体梳妆，偏能做、文人谈笑。
绮筵前。
舞燕歌云，别有轻妙。
饮散玉炉烟袅。
洞房悄悄。
锦帐里、低语偏浓，银烛下、细看俱好。
那人人，昨夜分明，许伊偕老。
伫立东风，断魂南国。
花光媚、春醉琼楼，蟾彩回、夜游香陌。
忆当时、酒恋花迷，役损词客。
别有眼长腰搦。
痛怜深惜。
鸳会阻、夕雨凄飞，锦书断、暮云凝碧。
想别来，好景良时，也应相忆。
断云残雨。
洒微凉、生轩户。
动清籁、萧萧庭树。
银河浓淡，华星明灭，轻云时度。
莎阶寂静无睹。
幽蛩切切秋吟苦。
疏篁一径，流萤几点，飞来又去。
对月临风，空恁无眠耿耿，暗想旧日牵情处。
绮罗丛里，有人人、那回饮散，略曾谐鸳侣。
因循忍便瞪阻。
想思不得长相聚。
好天良夜，无端惹起，千愁万绪。
昭华夜醮连清曙。
金殿霓旌笼瑞雾。
九枝擎烛灿繁星，百和焚香抽翠缕。
香罗荐地延真驭。
万乘凝旒听秘语。
卜年无用考灵龟，从此乾坤齐历数。
凤楼郁郁呈嘉瑞。
降圣覃恩延四裔。
醮台清夜洞天严，公宴凌晨箫鼓沸。
保生酒劝椒香腻，延寿带垂金缕细。
几行鹓鹭望尧云，齐共南山呼万岁。
皇都今夕如何夕。
特地风光盈绮陌。
金丝玉管咽春空，蜡炬兰灯烧晓色。
凤楼十二神仙宅，珠履三千鹓鹭客。
金吾不禁六街游，狂杀云踪并雨迹。
星闱上笏金章贵，重委外台疏近侍。
百常天阁旧通班，九岁国储新上计。
太仓日富中邦最。
宣室夜思前席对。
归心怡悦酒肠宽，不泛千钟应不醉。
阆风歧路连银阙，曾许金桃容易窃。
乌龙未睡定惊猜，鹦鹉能言防漏泄。
匆匆纵得邻香雪，窗隔残烟帘映月。
别来也拟不思量，争奈余香犹未歇。
厌厌夜饮平阳第。
添银烛、旋呼佳丽。
巧笑难禁，艳歌无间声相继。
准拟幕天席地。
金蕉叶泛金波齐，未更阑、已尽狂醉。
就中有个风流，暗向灯光底，恼遍两行珠翠。
玉肌琼艳新妆饰。
好壮观歌席，潘妃宝钏，阿娇金屋，应也消得。
属和新词多俊格。
敢共我勍敌。
恨少年、枉费疏狂，不早与伊相识。
寒蝉凄切。
对长亭晚，骤雨初歇。
都门帐饮无绪，留恋处、兰舟催发。
执手相看泪眼，竟无语凝噎。
念去去、千里烟波，暮霭沈沈楚天阔。
多情自古伤离别。
更那堪、冷落清秋节。
今宵酒醒何处，杨柳岸、晓风残月。
此去经年，应是良辰、好景虚设。
便纵有、千种风情，更与何人说。
伫立长堤，淡荡晚风起。
骤雨歇，极目萧疏，塞柳万株，掩映箭波千里。
走舟车向此，人人奔名竞利。
念荡子、终日驱驱，争觉乡关转迢递。
何意。
绣阁轻抛，锦字难逢，等闲度岁。
奈泛泛旅迹，厌厌病绪，迩来谙尽，宦游滋味。
此情怀、纵写香笺，凭谁与寄。
算孟光、争得知我，继日添憔悴。
宠佳丽。
算九衢红粉皆难比。
天然嫩脸修蛾，不假施朱描翠。
盈盈秋水。
恣雅态、欲语先娇媚。
每相逢、月夕花朝，自有怜才深意。
绸缪凤枕鸳被。
深深处、琼枝玉树相倚。
困极欢余，芙蓉帐暖，别是恼人情味。
风流事、难逢双美。
况已断、香云为盟誓。
且相将、共乐平生，未肯轻分连理。
闲窗烛暗，孤帏夜永，欹枕难成寐。
细屈指寻思，旧事前欢，都来未尽，平生深意。
到得如今，万般追悔。
空只添憔悴。
对好景良辰，皱著眉儿，成甚滋味。
红茵翠被。
当时事、一一堪垂泪。
怎生得依前，似恁偎香倚暖，抱著日高犹睡。
算得伊家，也应随分，烦恼心儿里。
又争似从前，淡淡相看，免恁牵系。
雅欢幽会，良辰可惜虚抛掷。
每追念、狂踪旧迹。
长祗恁、愁闷朝夕。
凭谁去、花衢觅。
细说此中端的。
道向我、转觉厌厌，役梦劳魂苦相忆。
须知最有，风前月下，心事始终难得。
但愿我、虫虫心下，把人看待，长似初相识。
况渐逢春色。
便是有，举场消息。
待这回、好好怜伊，更不轻离拆。
暮景萧萧雨霁。
云淡天高风细。
正月华如水。
金波银汉，潋滟无际。
冷浸书帷梦断，却披衣重起。
临轩砌。
素光遥指。
因念翠蛾，杳隔音尘何处，相望同千里。
侭凝睇。
厌厌无寐。
渐晓雕阑独倚。
才过笄年，初绾云鬟，便学歌舞。
席上尊前，王孙随分相许。
算等闲、酬一笑，便千金慵觑。
常只恐、容易蕣华偷换，光阴虚度。
已受君恩顾，好与花为主。
万里丹霄，何妨携手同归去。
永弃却、烟花伴侣。
免教人见妾，朝云暮雨。
燔柴烟断星河曙。
宝辇回天步。
端门羽卫簇雕阑，六乐舜韶先举。
鹤书飞下，鸡竿高耸，恩霈均寰寓。
赤霜袍烂飘香雾。
喜色成春煦。
九仪三事仰天颜，八彩旋生眉宇。
椿龄无尽，萝图有庆，常作乾坤主。
前时小饮春庭院。
悔放笙歌散。
归来中夜酒醺醺，惹起旧愁无限。
虽看坠楼换马，争奈不是鸳鸯伴。
朦胧暗想如花面。
欲梦还惊断。
和衣拥被不成眠，一枕万回千转。
惟有画梁，新来双燕，彻曙闻长欢。
别岸扁舟三两只。
葭苇萧萧风淅淅。
沙汀宿雁破烟飞，溪桥残月和霜白。
渐渐分曙色。
路遥山远多行役。
往来人，只轮双桨，尽是利名客。
一望乡关烟水隔。
转觉归心生羽翼。
愁云恨雨两牵萦，新春残腊相催逼。
岁华都瞬息。
浪萍风梗诚何益。
归去来，玉楼深处，有个人相忆。
月华收，云淡霜天曙。
西征客、此时情苦。
翠娥执手送临歧，轧轧开朱户。
千娇面、盈盈伫立，无言有泪，断肠争忍回顾。
一叶兰舟，便恁急桨凌波去。
贪行色、岂知离绪，万般方寸，但饮恨，脉脉同谁语。
更回道、重城不见，寒江天外，隐隐两三烟树。
当初聚散。
便唤作、无由再逢伊面。
近日来、不期而会重欢宴。
向尊前、闲暇里，敛著眉儿长叹。
惹起旧愁无限。
盈盈泪眼。
漫向我耳边，作万般幽怨。
奈你自家心下，有事难见。
待信真个，恁别无萦绊。
不免收心，共伊长远。
六六真游洞，三三物外天。
九班麟稳破非烟。
何处按云轩。
昨夜麻姑陪宴。
又话蓬莱清浅。
几回山脚弄云涛。
仿佛见金鳌。
琪树罗三殿，金龙抱九关。
上清真籍总群仙。
朝拜五云间。
昨夜紫微诏下。
急唤天书使者。
令齎瑶检降彤霞。
重到汉皇家。
清旦朝金母，斜阳醉玉龟。
天风摇曳六铢衣。
鹤背觉孤危。
贪看海蟾狂戏。
不道九关齐闭。
相将何处寄良宵。
还去访三茅。
阆苑年华永，嬉游别是情。
人间三度见河清。
一番碧桃成。
金母忍将轻摘。
留宴鳌峰真客。
红狵闲卧吠斜阳。
方朔敢偷尝。
萧氏贤夫妇，茅家好弟兄。
羽轮飙驾赴层城。
高会尽仙卿。
一曲云谣为寿。
倒尽金壶碧酒。
醺酣争撼白榆花。
踏碎九光霞。
昨宵里、恁和衣睡。
今宵里、又恁和衣睡。
小饮归来，初更过、醺醺醉。
中夜后、何事还惊起。
霜天冷，风细细。
触疏窗、闪闪灯摇曳。
空床展转重追想，云雨梦、任欹枕难继。
寸心万绪，咫尺千里。
好景良天，彼此空有相怜意。
未有相怜计。
追想秦楼心事，当年便约，于飞比翼。
每恨临歧处，正携手、翻成云雨离拆。
念倚玉偎香，前事顿轻掷。
惯怜惜。
饶心性，镇厌厌多病，柳腰花态娇无力。
早是乍清减，别后忍教愁寂。
记取盟言，少孜煎、剩好将息。
遇佳景、临风对月，事须时恁相忆。
尽日凭高目，脉脉春情绪。
嘉景清明渐近，时节轻寒乍暖，天气才晴又雨。
烟光淡荡，妆点平芜远树。
黯凝伫。
台榭好、莺燕语。
正是和风丽日，几许繁红嫩绿，雅称嬉游去。
奈阻隔、寻芳伴侣。
秦楼凤吹，楚馆云约，空怅望、在何处。
寂寞韶华暗度。
可堪向晚，村落声声杜宇。
帘下清歌帘外宴。
虽爱新声，不见如花面。
牙板数敲珠一串，梁尘暗落琉璃盏。
桐树花深孤凤怨。
渐遏遥天，不放行云散。
坐上少年听不惯。
玉山未倒肠先断。
伫倚危楼风细细。
望极春愁，黯黯生天际。
草色烟光残照里。
无言谁会凭阑意。
拟把疏狂图一醉。
对酒当歌，强乐还无味。
衣带渐宽终不悔。
为伊消得人憔悴。
蜀锦地衣丝步障。
屈曲回廊，静夜闲寻访。
玉砌雕阑新月上。
朱扉半掩人相望。
旋暖熏炉温斗帐。
玉树琼枝，迤逦相偎傍。
酒力渐浓春思荡。
鸳鸯绣被翻红浪。
青翼传情，香径偷期，自觉当初草草。
未省同衾枕，便轻许相将，平生欢笑。
怎生向、人间好事到头少。
漫悔懊。
细追思，恨从前容易，致得恩爱成烦恼。
心下事千种，尽凭音耗。
以此萦牵，等伊来、自家向道。
洎相见，喜欢存问，又还忘了。
留不得。
光阴催促，奈芳兰歇，好花谢，惟顷刻。
彩云易散琉璃脆，验前事端的。
风月夜，几处前踪旧迹。
忍思忆。
这回望断，永作终天隔。
向仙岛，归冥路，两无消息。
井络天开，剑岭云横控西夏。
地胜异、锦里风流，蚕市繁华，簇簇歌台舞榭。
雅俗多游赏，轻裘俊、靓妆艳冶。
当春昼，摸石江边，浣花溪畔景如画。
梦应三刀，桥名万里，中和政多暇。
仗汉节、揽辔澄清。
高掩武侯勋业，文翁风化。
台鼎须贤久，方镇静、又思命驾。
空遗爱，两蜀三川，异日成嘉话。
薰风解愠，昼景清和，新霁时候。
火德流光，萝图荐祉，累庆金枝秀。
璿枢绕电，华渚流虹，是日挺生元后。
缵唐虞垂拱，千载应期，万灵敷祐。
殊方异域，争贡琛赆，架巘航波奔凑。
三殿称觞，九仪就列，韶頀锵金奏。
藩侯瞻望彤庭，亲携僚吏，竞歌元首。
祝尧龄、北极齐尊，南山共久。
天阁英游，内朝密侍，当世荣遇。
汉守分麾，尧庭请瑞，方面凭心膂。
风驰千骑，云拥双旌，向晓洞开严署。
拥朱轓、喜色欢声，处处竞歌来暮。
吴王旧国，今古江山秀异，人烟繁富。
甘雨车行，仁风扇动，雅称安黎庶。
棠郊成政，槐府登贤，非久定须归去。
且乘闲、孙阁长开，融尊盛举。
江枫渐老，汀蕙半凋，满目败红衰翠。
楚客登临，正是暮秋天气。
引疏砧、断续残阳里。
对晚景、伤怀念远，新愁旧恨相继。
脉脉人千里。
念两处风情，万重烟水。
雨歇天高，望断翠峰十二。
侭无言、谁会凭高意。
纵写得、离肠万种，奈归云谁寄。
届征途，携书剑，迢迢匹马东去。
惨离怀，嗟少年易分难聚。
佳人方恁缱绻，便忍分鸳侣。
当媚景，算密意幽欢，尽成轻负。
此际寸肠万绪。
惨愁颜、断魂无语。
和泪眼、片时几番回顾。
伤心脉脉谁诉。
但黯然凝伫。
暮烟寒雨。
望秦楼何处。
梦觉、透窗风一线，寒灯吹息。
那堪酒醒，又闻空阶，夜雨频滴。
嗟因循、久作天涯客。
负佳人、几许盟言，便忍把、从前欢会，陡顿翻成忧戚。
愁极。
再三追思，洞房深处，几度饮散歌阑，香暖鸳鸯被，岂暂时疏散，费伊心力。
殢云尤雨，有万般千种，相怜相惜。
恰到如今，天长漏永，无端自家疏隔。
知何时，却拥秦云态，愿低帏昵枕，轻轻细说与，江乡夜夜，数寒更思忆。
宴堂深。
轩楹雨，轻压暑气低沈。
花洞彩舟泛斝，坐绕清浔。
楚台风快，湘簟冷、永日披襟。
坐久觉、疏弦脆管，时换新音。
越娥兰态蕙心。
逞妖艳、昵欢邀宠难禁。
筵上笑歌间发，舄履交侵。
醉乡归处，须尽兴、满酌高吟。
向此免、名缰利锁，虚费光阴。
有个人人。
飞燕精神。
急锵环佩上华裀。
促拍尽随红袖举，风柳腰身。
簌簌轻裙。
妙尽尖新。
曲终独立敛香尘。
应是西施娇困也，眉黛双颦。
甚处寻芳赏翠，归去晚。
缓步罗袜生尘，来绕琼筵看。
金缕霞衣轻褪，似觉春游倦。
遥认，众里盈盈好身段。
拟回首，又伫立、帘帏畔。
素脸红眉，时揭盖头微见。
笑整金翘，一点芳心在娇眼。
王孙空恁肠断。
冻水消痕，晓风生暖，春满东郊道。
迟迟淑景，烟和露润，偏绕长堤芳草。
断鸿隐隐归飞，江天杳杳。
遥山变色，妆眉淡扫。
目极千里，闲倚危樯回眺。
动几许、伤春怀抱。
念何处、韶阳偏早。
想帝里看看，名园芳树，烂漫莺花好。
追思往昔年少。
继日恁、把酒听歌，量金买笑。
别后暗负，光阴多少。
离宴殷勤，兰舟凝滞，看看送行南浦。
情知道世上，难使皓月长圆，彩云镇聚。
算人生、悲莫悲于轻别，最苦正欢娱，便分鸳侣。
泪流琼脸，梨花一枝春带雨。
惨黛蛾、盈盈无绪。
共黯然消魂，重携纤手，话别临行，犹自再三、问道君须去。
频耳畔低语。
知多少、他日深盟，平生丹素。
从今尽把凭鳞羽。
露花倒影，烟芜蘸碧，灵沼波暖。
金柳摇风树树，系彩舫龙舟遥岸。
千步虹桥，参差雁齿，直趋水殿。
绕金堤、曼衍鱼龙戏，簇娇春罗绮，喧天丝管。
霁色荣光，望中似睹，蓬莱清浅。
时见。
凤辇宸游，鸾觞禊饮，临翠水、开镐宴。
两两轻舠飞画楫，竞夺锦标霞烂。
罄欢娱，歌鱼藻，徘徊宛转。
别有盈盈游女，各委明珠，争收翠羽，相将归远。
渐觉云海沈沈，洞天日晚。
晚天萧索，断蓬踪迹，乘兴兰棹东游。
三吴风景，姑苏台榭，牢落暮霭初收。
夫差旧国，香径没、徒有荒丘。
繁华处，悄无睹，惟闻麋鹿呦呦。
想当年、空运筹决战，图王取霸无休。
江山如画，云涛烟浪，翻输范蠡扁舟。
验前经旧史，嗟漫载、当日风流。
斜阳暮草茫茫，尽成万古遗愁。
楚天晚，坠冷枫败叶，疏红零乱。
冒征尘、匹马驱驱，愁见水遥山远。
追念少年时，正恁凤帏，倚香偎暖。
嬉游惯。
又岂知、前欢云雨分散。
此际空劳回首，望帝里、难收泪眼。
暮烟衰草，算暗锁、路歧无限。
今宵又、依前寄宿，甚处苇村山馆。
寒灯畔。
夜厌厌、凭何消遣。
煦景朝升，烟光昼敛，疏雨夜来新霁。
垂杨艳杏，丝软霞轻，绣山芳郊明媚。
处处踏青斗草，人人眷红偎翠。
奈少年、自有新愁旧恨，消遣无计。
帝里。
风光当此际。
正好恁携佳丽。
阻归程迢递。
奈好景难留，旧欢顿弃。
早是伤春情绪，那堪困人天气。
但赢得、独立高原，断魂一饷凝睇。
炎光谢。
过暮雨、芳尘轻洒。
乍露冷风清庭户，爽天如水，玉钩遥挂。
应是星娥嗟久阻，叙旧约、飙轮欲驾。
极目处、微云暗度，耿耿银河高泻。
闲雅。
须知此景，古今无价。
运巧思、穿针楼上女，抬粉面、云鬟相亚。
钿合金钗私语处，算谁在、回廊影下。
愿天上人间，占得欢娱，年年今夜。
渐亭皋叶下，陇首云飞，素秋新霁。
华阙中天，锁葱葱佳气。
嫩菊黄深，拒霜红浅，近宝阶香砌。
玉宇无尘，金茎有露，碧天如水。
正值升平，万几多暇，夜色澄鲜，漏声迢递。
南极星中，有老人呈瑞。
此际宸游，凤辇何处，度管弦清脆。
太液波翻，披香帘卷，月明风细。
残月朦胧，小宴阑珊，归来轻寒凛凛。
背银釭、孤馆乍眠，拥重衾、醉魄犹噤。
永漏频传，前欢已去，离愁一枕。
暗寻思、旧追游，神京风物如锦。
念掷果朋侪，绝缨宴会，当时曾痛饮。
命舞燕翩翻，歌珠贯串，向玳筵前，尽是神仙流品。
至更阑、疏狂转甚。
更相将、凤帏鸳寝。
玉钗乱横，任散尽高阳，这欢娱、甚时重恁。
坠髻慵梳，愁蛾懒画，心绪是事阑珊。
觉新来憔悴，金缕衣宽。
认得这疏狂意下，向人诮譬如闲。
把芳容整顿，恁地轻孤，争忍心安。
依前过了旧约，甚当初赚我，偷翦云鬟。
几时得归来，香阁深关。
待伊要、尤云殢雨，缠绣衾、不与同欢。
侭更深、款款问伊，今后敢更无端。
自春来、惨绿愁红，芳心是事可可。
日上花梢，莺穿柳带，犹压香衾卧。
暖酥消，腻云亸。
终日厌厌倦梳裹。
无那。
恨薄清一去，音书无个。
早知恁么。
悔当初、不把雕鞍锁。
向鸡窗、只与蛮笺象管，拘束教吟课。
镇相随，莫抛躲。
针线闲拈伴伊坐。
和我。
免使年少，光阴虚过。
雨睛气爽，伫立江楼望处。
澄明远水生光，重叠暮山耸翠。
遥认断桥幽径，隐隐渔村，向晚孤烟起。
残阳里。
脉脉朱阑静倚。
黯然情绪，未饮先如醉。
愁无际。
暮云过了，秋光老尽，故人千里。
竟日空凝睇。
景阑昼永，渐入清和气序。
榆钱飘满闲阶，莲叶嫩生翠沼。
遥望水边幽径，山崦孤村，是处园林好。
闲情悄。
绮陌游人渐少。
少年风韵，自觉随春老。
追前好。
帝城信阻，天涯目断，暮云芳草。
伫立空残照。
偶登眺。
凭小阑、艳阳时节，乍晴天气，是处闲花芳草。
遥山万叠云散，涨海千里，潮平波浩渺。
烟村院落，是谁家绿树，数声啼鸟。
旋情悄。
远信沈沈，离魂杳杳。
对景伤怀，度日无言谁表。
惆怅旧欢何处，后约难凭，看看春又老。
盈盈泪眼，望仙乡，隐隐断霞残照。
近来憔悴人惊怪。
为别后、相思煞。
我前生、负你愁烦债。
便苦恁难开解。
良夜永、牵情无计奈。
锦被里、余香犹在。
怎得依前灯下，恣意怜娇态。
咫尺凤衾鸳帐，欲去无因到。
虾须窣地重门悄。
认绣履频移，洞房杳杳。
强语笑。
逞如簧、再三轻巧。
梳妆早。
琵琶闲抱。
爱品相思调。
声声似把芳心告。
隔帘听，赢得断肠多少。
恁烦恼。
除非共伊知道。
恋帝里，金谷园林，平康巷陌，触处繁华，连日疏狂，未尝轻负，寸心双眼。
况佳人、尽天外行云，掌上飞燕。
向玳筵、一一皆妙选。
长是因酒沈迷，被花萦绊。
更可惜、淑景亭台，暑天枕簟。
霜月夜凉，雪霰朝飞，一岁风光，尽堪随分，俊游清宴。
算浮生事，瞬息光阴，锱铢名宦。
正欢笑，试恁暂时分散。
却是恨雨愁云，地遥天远。
晓来天气浓淡，微雨轻洒。
近清明，风絮巷陌，烟草池塘，尽堪图画。
艳杏暖、妆脸匀开，弱柳困、宫腰低亚。
是处丽质盈盈。
巧笑嬉嬉，手簇秋千架。
戏采球罗绶，金鸡芥羽，少年驰骋，芳郊绿野。
占断五陵游，奏脆管、繁弦声和雅。
向名园深处，争泥画轮，竞羁宝马。
取次罗列杯盘，就芳树、绿阴红影下。
舞婆娑，歌宛转，仿佛莺娇燕姹。
寸珠片玉，争似此、浓欢无价。
任他美酒，十千一斗，饮竭仍解金貂贳。
恣幕天席地，陶陶尽醉太平，且乐唐虞景化。
须信艳阳天，看未足、已觉莺花谢。
对绿蚁翠蛾，怎忍轻舍。
小楼深巷狂游遍，罗绮成丛。
就中堪人属意，最是虫虫。
有画难描雅态，无花可比芳容。
几回饮散良宵永，鸳衾暖、凤枕香浓。
算得人间天上，惟有两心同。
近来云雨忽西东。
诮恼损情悰。
纵然偷期暗会，长是匆匆。
争似和鸣偕老，免教敛翠啼红。
眼前时、暂疏欢宴，盟言在、更莫忡忡。
待作真个宅院，方信有初终。
当日相逢，便有怜才深意。
歌筵罢、偶同鸳被。
别来光景，看看经岁。
昨夜里、方把旧欢重继。
晓月将沈，征骖已鞴。
愁肠乱、又还分袂。
良辰好景，恨浮名牵系。
无分得、与你恣情浓睡。
天幕清和堪宴聚。
想得尽、高阳俦侣。
皓齿善歌长袖舞。
渐引入、醉乡深处。
晚岁光阴能几许。
这巧宦、不须多取。
共君把酒听杜宇。
解再三、劝人归去。
残蝉渐绝。
傍碧砌修梧，败叶微脱。
风露凄清，正是登高时节。
东篱霜乍结。
绽金蕊、嫩香堪折。
聚宴处，落帽风流，未饶前哲。
把酒与君说。
恁好景佳辰，怎忍虚设。
休效牛山，空对江天凝咽。
尘劳无暂歇。
遇良会、剩偷欢悦。
歌声阕。
杯兴方浓，莫便中辍。
身材儿、早是妖娆。
算风措、实难描。
一个肌肤浑似玉，更都来、占了千娇。
妍歌艳舞，莺惭巧舌，柳妒纤腰。
自相逢，便觉韩娥价减，飞燕声消。
桃花零落，溪水潺湲，重寻仙径非遥。
莫道千金酬一笑，便明珠、万斛须邀。
檀郎幸有，凌云词赋，掷果风标。
况当年，便好相携，凤楼深处吹箫。
长安古道马迟迟。
高柳乱蝉栖。
夕阳岛外，秋风原上，目断四天垂。
归云一去无踪迹，何处是前期。
狎兴生疏，酒徒萧索，不似去年时。
参差烟树灞陵桥。
风物尽前朝。
衰杨古柳，几经攀折，憔悴楚宫腰。
夕阳闲淡秋光老，离思满蘅皋。
一曲阳关，断肠声尽，独自凭兰桡。
层波潋滟远山横。
一笑一倾城。
酒容红嫩，歌喉清丽，百媚坐中生。
墙头马上初相见，不准拟、恁多情。
昨夜怀阑，洞房深处，特地快逢迎。
世间尤物意中人。
轻细好腰身。
香帏睡起，发妆酒酽，红脸杏花春。
娇多爱把齐纨扇，和笑掩朱唇。
心性温柔，品流详雅，不称在风尘。
淡黄衫子郁金裙。
长忆个人人。
文谈间雅，歌喉清丽，举措好精神。
当初为倚深深宠，无个事、爱娇嗔。
想得别来，旧家模样，只是翠蛾颦。
铃斋无讼宴游频。
罗绮簇簪绅。
施朱溥粉，丰肌清骨，空态尽天真。
舞裀歌扇花光里，翻回雪，驻行云。
绮席阑珊，凤灯明灭，谁是意中人。
帘垂深院冷萧萧。
花外漏声遥。
青灯未灭，红窗闲卧，魂梦去迢迢。
薄情漫有归消息，鸳鸯被、半香消。
试问伊家，阿谁心绪，禁得恁无憀。
一生赢得是凄凉。
追前事、暗心伤。
好天良夜，深屏香被。
争忍便相忘。
王孙动是经年去，贪迷恋、有何长。
万种千般，把伊情分，颠倒尽猜量。
日高花榭懒梳头。
无语倚妆楼。
修眉敛黛，遥山横翠，相对结春愁。
王孙走马长楸陌，贪迷恋、少年游。
似恁疏狂，费人拘管，争似不风流。
佳人巧笑值千金。
当日偶情深。
几回饮散，灯残香暖，好事尽鸳衾。
如今万水千山阻，魂杳杳、信沈沈。
孤棹烟波，小楼风月，两处一般心。
画鼓喧街，兰灯满市，皎月初照严城。
清都绛阙夜景，风传银箭，露叆金茎。
巷陌纵横。
过平康款辔，缓听歌声。
凤烛荧荧。
那人家、未掩香屏。
向罗绮丛中，认得依稀旧日，雅态轻盈。
娇波艳冶，巧笑依然，有意相迎。
墙头马上，漫迟留、难写深诚。
又岂知、名宦拘检，年来减尽风情。
晴烟幂幂。
渐东郊芳草，染成轻碧。
野塘风暖，游鱼动触，冰澌微坼。
几行断雁，旋次第、归霜碛。
咏新诗，手捻江梅，故人赠我春色。
似此光阴催逼。
念浮生、不满百。
虽照人轩冕，润屋珠金，于身何益。
一种劳心力。
图利禄，殆非长策。
除是恁、点检笙歌，访寻罗绮消得。
心娘自小能歌舞。
举意动容皆济楚。
解教天上念奴羞，不怕掌中飞燕妒。
玲珑绣扇花藏语。
宛转香茵云衫步。
王孙若拟赠千金，只在画楼东畔住。
佳娘捧板花钿簇。
唱出新声群艳伏。
金鹅扇掩调累累，文杏梁高尘簌簌。
鸾吟凤啸清相续。
管裂弦焦争可逐。
何当夜召入连昌，飞上九天歌一曲。
虫娘举措皆温润。
每到婆娑偏恃俊。
香檀敲缓玉纤迟，画鼓声催莲步紧。
贪为顾盼夸风韵。
往往曲终情未尽。
坐中年少暗消魂，争问青鸾家远近。
酥娘一搦腰肢袅。
回雪萦尘皆尽妙。
几多狎客看无厌，一辈舞童功不到。
星眸顾指精神峭。
罗袖迎风身段小。
而今长大懒婆娑，只要千金酬一笑。
凤枕鸾帷。
二三载，如鱼似水相知。
良天好景，深怜多爱，无非尽意依随。
奈何伊。
恣性灵、忒煞些儿。
无事孜煎，万回千度，怎忍分离。
而今渐行渐远，渐觉虽悔难追。
漫寄消寄息，终久奚为。
也拟重论缱绻，争奈翻覆思维。
纵再会，只恐恩情，难似当时。
一声画角日西曛。
催促掩朱门。
不堪更倚危阑，肠断已消魂。
年渐晚，雁空频。
问无因。
思心欲碎，愁泪难收，又是黄昏。
晚秋天。
一霎微雨洒庭轩。
槛菊萧疏，井梧零乱惹残烟。
凄然。
望江关。
飞云黯淡夕阳间。
当时宋玉悲感，向此临水与登山。
远道迢递，行人凄楚，倦听陇水潺湲。
正蝉吟败叶，蛩响衰草，相应喧喧。
孤馆度日如年。
风露渐变，悄悄至更阑。
长天净，绛河清浅，皓月婵娟。
思绵绵。
夜永对景，那堪屈指，暗想从前。
未名未禄，绮陌红楼，往往经岁迁延。
帝里风光好，当年少日，暮宴朝欢。
况有狂朋怪侣，遇当歌、对酒竞留连。
别来迅景如梭，旧游似梦，烟水程何限。
念利名、憔悴长萦绊。
追往事、空惨愁颜。
漏箭移、稍觉轻寒。
渐呜咽、画角数声残。
对闲窗畔，停灯向晓，抱影无眠。
一枕清宵好梦，可惜被、邻鸡唤觉。
匆匆策马登途，满目淡烟衰草。
前驱风触鸣珂，过霜林、渐觉惊栖鸟。
冒征尘远况，自古凄凉长安道。
行行又历孤村，楚天阔、望中未晓。
念劳生，惜芳年壮岁，离多欢少。
叹断梗难停，暮云渐杳。
但黯黯魂消，寸肠凭谁表。
恁驱驱、何时是了。
又争似、却返瑶京，重买千金笑。
虹收残雨。
蝉嘶败柳长堤暮。
背都门、动消黯，西风片帆轻举。
愁睹。
泛画鹢翩翩，灵鼍隐隐下前浦。
忍回首、佳人渐远，想高城、隔烟树。
几许。
秦楼永昼，谢阁连宵奇遇。
算赠笑千金，酬歌百琲，尽成轻负。
南顾。
念吴邦越国，风烟萧索在何处。
独自个、千山万水，指天涯去。
绣帏睡起。
残妆浅，无绪匀红补翠。
藻井凝尘，金梯铺藓。
寂寞凤楼十二。
风絮纷纷，烟芜苒苒，永日画阑，沈吟独倚。
望远行，南陌春残悄归骑。
凝睇。
消遣离愁无计。
但暗掷、金钗买醉。
对好景、空饮香醪，争奈转添珠泪。
待伊游冶归来，故故解放翠羽，轻裙重系。
见纤腰，图信人憔悴。
蘅皋向晚舣轻航。
卸云帆、水驿鱼乡。
当暮天、霁色如晴昼，江练静、皎月飞光。
那堪听、远村羌管，引离人断肠。
此际浪萍风梗，度岁茫茫。
堪伤。
朝欢暮宴，被多情、赋与凄凉。
别来最苦，襟袖依约，尚有余香。
算得伊、鸳衾凤枕，夜永争不思量。
牵情处，惟有临歧，一句难忘。
佳景留心惯。
况少年彼此，风情非浅。
有笙歌巷陌，绮罗庭院。
倾城巧笑如花面。
恣雅态、明眸回美盼。
同心绾。
算国艳仙材，翻恨相逢晚。
缱绻。
洞房悄悄，绣被重重，夜永欢余，共有海约山盟，记得翠云偷翦。
和鸣彩凤于飞燕。
间柳径花阴携手遍。
情眷恋。
向其间、密约轻怜事何限。
忍聚散。
况已结深深愿。
愿人间天上，暮云朝雨长相见。
花谢水流倏忽，嗟年少光阴。
有天然、蕙质兰心。
美韶容、何啻值千金。
便因甚、翠弱红衰，缠绵香体，都不胜任。
算神仙、五色灵丹无验，中路委瓶簪。
人悄悄，夜沈沈。
闭香闺、永弃鸳衾。
想娇魂媚魄非远，纵洪都方士也难寻。
最苦是、好景良天，尊前歌笑，空想遗音。
望断处，杳杳巫峰十二，千古暮云深。
香靥深深，姿姿媚媚，雅格奇容天与。
自识伊来，便好看承，会得妖娆心素。
临歧再约同欢，定是都把、平生相许。
又恐恩情，易破难成，不免千般思虑。
近日书来，寒暄而已，苦没忉忉言语。
便认得、听人教当，拟把前言轻负。
见说兰台宋玉，多才多艺善词赋。
试与问、朝朝暮暮。
行云何处去。
冻云黯淡天气，扁舟一叶，乘兴离江渚。
渡万壑千岩，越溪深处。
怒涛渐息，樵风乍起，更闻商旅相呼。
片帆高举。
泛画鹢、翩翩过南浦。
望中酒旆闪闪，一簇烟村，数行霜树。
残日下，渔人鸣榔归去。
败荷零落，衰杨掩映，岸边两两三三，浣沙游女。
避行客、含羞笑相语。
到此因念，绣阁轻抛，浪萍难驻。
叹后约丁宁竟何据。
惨离怀，空恨岁晚归期阻。
凝泪眼、杳杳神京路。
断鸿声远长天暮。
叹笑筵歌席轻抛亸。
背孤城、几舍烟村停画舸。
更深钓叟归来，数点残灯火。
被连绵宿酒醺醺，愁无那。
寂寞拥、重衾卧。
又闻得、行客扁舟过。
篷窗近，兰棹急，好梦还惊破。
念平生、单栖踪迹，多感情怀，到此厌厌，向晓披衣坐。
淮楚。
旷望极，千里火云烧空，尽日西郊无雨。
厌行旅。
数幅轻帆旋落，舣棹蒹葭浦。
避畏景，两两舟人夜深语。
此际争可，便恁奔名竞利去。
九衢尘里，衣冠冒炎暑。
回首江乡，月观风亭，水边石上，幸有散发披襟处。
长川波潋滟。
楚乡淮岸迢递，一霎烟汀雨过，芳草青如染。
驱驱携书剑。
当此好天好景，自觉多愁多病，行役心情厌。
望处旷野沈沈，暮云黯黯。
行侵夜色，又是急桨投村店。
认去程将近，舟子相呼，遥指渔灯一点。
欲掩香帏论缱绻。
先敛双蛾愁夜短。
催促少年郎，先去睡、鸳衾图暖。
须臾放了残针线。
脱罗裳、恣情无限。
留取帐前灯，时时待、看伊娇面。
酒醒。
梦才觉，小阁香炭成煤，洞户银蟾移影。
人寂静。
夜永清寒，翠瓦霜凝。
疏帘风动，漏声隐隐，飘来转愁听。
怎向心绪，近日厌厌长似病。
凤楼咫尺，佳期杳无定。
展转无眠，粲枕冰冷。
香虬烟断，是谁与把重衾整。
雾敛澄江，烟消蓝光碧。
彤霞衫遥天，掩映断续，半空残月。
孤村望处人寂寞，闻钓叟、甚处一声羌笛。
九凝山畔才雨过，斑竹作、血痕添色。
感行客。
翻思故国，恨因循阻隔。
路久沈消息。
正老松枯柏情如织。
闻野猿啼，愁听得。
见钓舟初出，芙蓉渡头，鸳鸯难侧。
干名利禄终无益。
念岁岁间阻，迢迢紫陌。
翠蛾娇艳，从别后经今，花开柳拆伤魂魄。
利名牵役。
又争忍、把光景抛掷。
明月明月明月。
争奈作圆还缺。
恰如年少洞房人，暂欢会、依前离别。
小楼凭槛处，正是去年时节。
千里清光又依旧，奈夜永、厌厌人绝。
初过元宵三五。
慵困春情绪。
灯月阑珊嬉游处。
游人尽、厌欢聚。
凭仗如花女。
持杯谢、酒朋诗侣。
余酲更不禁香醑。
歌筵罢、且归去。
织锦裁编写意深。
字值千金。
一回披玩一愁吟。
肠成结、泪盈襟。
幽欢已散前期远，无憀赖、是而今。
密凭归雁寄芳音。
恐冷落、旧时心。
如花貌。
当来便约，永结同心偕老。
为妙年、俊格聪明，凌厉多方怜爱，何期养成心性近，元来都不相表。
渐作分飞计料。
稍觉因情难供，恁殛恼。
争克罢同欢笑。
已是断弦尤续，覆水难收，常向人前诵谈，空遣时传音耗。
漫悔懊。
此事何时坏了。
尤红殢翠。
近日来、陡把狂心牵系。
罗绮丛中，笙歌筵上，有个人人可意。
解严妆巧笑，取次言谈成娇媚。
知几度、密约秦楼尽醉。
仍携手，眷恋香衾绣被。
情渐美。
算好把、夕雨朝云相继，便是仙禁春深，御炉香袅，临轩亲试。
对天颜咫尺，定然魁甲登高第。
等恁时、等著回来贺喜。
好生地。
剩与我儿利市。
东南形胜，三吴都会，钱塘自古繁华。
烟柳画桥，风帘翠幕，参差十万人家。
云树绕堤沙。
怒涛卷霜雪，天堑无涯。
市列珠玑，户盈罗绮竞豪奢。
重湖叠巘清嘉。
有三秋桂子，十里荷花。
羌管弄晴，菱歌泛夜，嬉嬉钓叟莲娃。
千骑拥高牙。
乘醉听箫鼓，吟赏烟霞。
异日图将好景，归去凤池夸。
轻霭浮空，乱峰倒影，潋滟十里银塘。
绕岸垂杨。
红楼朱阁相望。
芰荷香。
双双戏、鸂鶒鸳鸯。
乍雨过、兰芷汀洲，望中依约似潇湘。
风淡淡，水茫茫。
动一片晴光。
画舫相将。
盈盈红粉清商。
紫薇郎。
修禊饮、且乐仙乡。
更归去，遍历銮坡凤沼，此景也难忘。
帝里疏散，数载酒萦花系，九陌狂游。
良景对珍筵恼，佳人自有风流。
劝琼瓯。
绛唇启、歌发清幽。
被举措、艺足才高，在处别得艳姬留。
浮名利，拟拚休。
是非莫挂心头。
富贵岂由人，时会高志须酬。
莫闲愁。
共绿蚁、红粉相尤。
向绣幄，醉倚芳姿睡，算除此外何求。
望处雨收云断，凭阑悄悄，目送秋光。
晚景萧疏，堪动宋玉悲凉。
水风轻，蘋花渐老，月露冷、梧叶飘黄。
遣情伤。
故人何在，烟水茫茫。
难忘，文期酒会，几孤风月，屡变星霜。
海阔山遥，未知何处是潇湘。
念双燕、难凭远信，指暮天、空识归航。
黯相望。
断鸿声里，立尽斜阳。
渐觉芳郊明媚，夜来膏雨，一洒尘埃。
满目浅桃深杏，露染风裁。
银塘静、鱼鳞簟展，烟岫翠、龟甲屏开。
殷晴雷。
云中鼓吹，游遍蓬莱。
徘徊。
隼旟前后，三千珠履，十二金钗。
雅俗熙熙，下车成宴尽春台。
好雍容、东山妓女，堪笑傲、北海尊罍。
且追陪。
凤池归去，那更重来。
是处小街斜巷，烂游花馆，连醉瑶卮，选得芳容端丽，冠绝吴姬。
绛唇轻、笑歌尽雅，莲步稳、举措皆奇。
出屏帏。
倚风情态，约素腰肢。
当时。
绮罗丛里，知名虽久，识面何迟。
见了千花万柳，比并不如伊。
未同欢、寸心暗许，欲话别、纤手重携。
结前期。
美人才子，合是相知。
误入平康小巷，画檐深处，珠箔微褰。
罗绮丛中，偶认旧识婵娟。
翠眉开、娇横远岫，绿鬓亸、浓染春烟。
忆情牵。
粉墙曾恁，窥宋三年。
迁延。
珊瑚筵上，亲持犀管，旋叠香笺。
要索新词，殢人含笑立尊前。
接新声、珠喉渐稳，想旧意、波脸增妍。
苦留连。
凤衾鸳枕，忍负良天。
淡荡素商行暮，远空雨歇，平野烟收。
满目江山，堪助楚客冥搜。
素光动、云涛涨晚，紫翠冷、霜巘横秋。
景清幽。
渚兰香射，汀树红愁。
良俦。
西风吹帽，东篱携酒。
共结欢游。
浅酌低吟，坐中俱是饮家流。
对残晖、登临休叹，赏令节、酩酊方酬。
且相留。
眼前尤物，盏里忘忧。
暮雨初收，长川静、征帆夜落。
临岛屿、蓼烟疏淡，苇风萧索。
几许渔人飞短艇，尽载灯火归村落。
遣行客、当此念回程，伤漂泊。
桐江好，烟漠漠。
波似染，山如削。
绕严陵滩畔，鹭飞鱼跃。
游宦区区成底事，平生况有云泉约。
归去来、一曲仲宣吟，从军乐。
访雨寻云，无非是、奇容艳色。
就中有、天真妖丽，自然标格。
恶发姿颜欢喜面，细追想处皆堪惜。
自别后、幽怨与闲愁，成堆积。
鳞鸿阻，无信息。
梦魂断，难寻觅。
尽思量，休又怎生休得。
谁恁多情凭向道，纵来相见且相忆。
便不成、常遣似如今，轻抛掷。
万恨千愁，将年少、衷肠牵系。
残梦断、酒醒孤馆，夜长无味。
可惜许枕前多少意，到如今两总无终始。
独自个、赢得不成眠，成憔悴。
添伤感，将何计。
空只恁，厌厌地。
无人处思量，几度垂泪。
不会得都来些子事，甚恁底死难拚弃。
待到头、终久问伊看，如何是。
匹马驱驱，摇征辔、溪边谷畔。
望斜日西照，渐沈山半。
两两栖禽归去急，对人相并声相唤。
似笑我、独自向长途，离魂乱。
中心事，多伤感。
人是宿，前村馆。
想鸳衾今夜，共他谁暖。
惟有枕前相思泪，背灯弹了依前满。
怎忘得、香阁共伊时，嫌更短。
乘兴，闲泛兰舟，渺渺烟波东去。
淑气散幽香，满蕙兰汀渚。
绿芜平畹，和风轻暖，曲岸垂杨，隐隐隔、桃花圃。
芳树外，闪闪酒旗遥举。
羁旅。
渐入三吴风景，水村渔市，闲思更远神京，抛掷幽会小欢何处。
不堪独倚危樯，凝情西望日边，繁华地、归程阻。
空自叹当时，言约无据。
伤心最苦。
伫立对、碧云将暮。
关河远，怎奈向、此时情绪。
红尘紫陌，斜阳暮草长安道，是离人、断魂处，迢迢匹马西征。
新晴。
韶光明媚，轻烟淡薄和气暖，望花村、路隐映，摇鞭时过长亭。
愁生。
伤凤城仙子，别来千里重行行。
又记得临歧，泪眼湿、莲脸盈盈。
消凝。
花朝月夕，最苦冷落银屏。
想媚容、耿耿无眠，屈指已算回程。
相萦。
空万般思忆，争如归去睹倾城。
向绣帏、深处并枕，说如此牵情。
长空降瑞，寒风翦，淅淅瑶花初下。
乱飘僧舍，密洒歌楼，迤逦渐迷鸳瓦。
好是渔人，披得一蓑归去，江上晚来堪画。
满长安，高却旗亭酒价。
幽雅。
乘兴最宜访戴，泛小棹、越溪潇洒。
皓鹤夺鲜，白鹇失素，千里广铺寒野。
须信幽兰歌断，彤云收尽，别有瑶台琼榭。
放一轮明月，交光清夜。
对潇潇、暮雨洒江天，一番洗清秋。
渐霜风凄惨，关河冷落，残照当楼。
是处红衰翠减，苒苒物华休。
惟有长江水，无语东流。
不忍登高临远，望故乡渺邈，归思难收。
叹年来踪迹，何事苦淹留。
想佳人、妆楼颙望，误几回、天际识归舟。
争知我、倚阑于处，正恁凝愁。
梦觉小庭院，冷风淅淅，疏雨潇潇。
绮窗外，秋声败叶狂飘。
心摇。
奈寒漏永，孤帏悄，泪烛空烧。
无端处，是绣衾鸳枕，闲过清宵。
萧条。
牵情系恨，争向年少偏饶。
觉新来、憔悴旧日风标。
魂消。
念欢娱事，烟波阻、后约方遥。
还经岁，问怎生禁得，如许无聊。
登孤垒荒凉，危亭旷望，静临烟渚。
对雌霓挂雨，雄风拂槛，微收烦暑。
渐觉一叶惊秋，残蝉噪晚，素商时序。
览景想前欢，指神京，非雾非烟深处。
向此成追感，新愁易积，故人难聚。
凭高尽日凝伫。
赢得消魂无语。
极目霁霭霏微，瞑鸦零乱，萧索江城暮。
南楼画角，又送残阳去。
意中有个人，芳颜二八。
天然俏、自来奸黠。
最奇绝。
是笑时、媚靥深深，百态千娇，再三偎著，再三香滑。
久离缺。
夜来魂梦里，尤花殢雪。
分明似旧家时节。
正欢悦。
被邻鸡唤起，一场寂寥，无眠向晓，空有半窗残月。
水乡初禁火，青春未老。
芳菲满、柳汀烟岛。
波际红帏缥缈。
尽杯盘小。
歌祓禊，声声谐楚调。
路缭绕。
野桥新市里，花秾妓好。
引游人、竞来喧笑。
酩酊谁家年少。
信玉山倒。
家何处，落日眠芳草。
一叶扁舟轻帆卷。
暂泊楚江南岸。
孤城暮角，引胡笳怨。
水茫茫，平沙雁、旋惊散。
烟敛寒林簇，画屏展。
天际遥山小，黛眉浅。
旧赏轻抛，到此成游宦。
觉客程劳，年光晚。
异乡风物，忍萧索、当愁眼。
帝城赊，秦楼阻，旅魂乱。
芳草连空阔，残照满。
佳人无消息，断云远。
香靥融春雪，翠鬓亸秋烟。
楚腰纤细正笄年。
凤帏夜短，偏爱日高眠。
起来贪颠耍，只恁残却黛眉，不整花钿。
有时携手闲坐，偎倚绿窗前。
温柔情态尽人怜。
画堂春过，悄悄落花天。
最是娇痴处，尤殢檀郎，未教拆了秋千。
淡烟残照，摇曳溪光碧。
溪边浅桃深杏，迤逦染春色。
昨夜扁舟泊处，枕底当滩碛。
波声渔笛。
惊回好梦，梦里欲归归不得。
展转翻成无寐，因此伤行役。
思念多媚多娇，咫尺千山隔。
都为深情密爱，不忍轻离拆。
好天良夕。
鸳帷寂寞，算得也应暗相忆。
何事春工用意。
绣画出、万红千翠。
艳杏夭桃，垂杨芳草，各斗雨膏烟腻。
如斯佳致。
早晚是、读书天气。
渐渐园林明媚。
便好安排欢计。
论槛买花，盈车载酒，百琲千金邀妓。
何妨沈醉。
有人伴、日高春睡。
如削肌肤红玉莹。
举措有、许多端正。
二年三岁同鸳寝。
表温柔心性。
别后无非良夜永。
如何向、名牵利役，归期未定。
算伊心里，却冤成薄幸。
鸣珂碎撼都门晓，旌幛拥下天人。
马摇金辔破香尘。
壶浆盈路，欢动一城春。
扬州曾是追游地，酒台花径仍存。
凤箫依旧月中闻。
荆王魂梦，应认岭头云。
向深秋，雨余爽气肃西郊。
陌上夜阑，襟袖起凉飙。
天末残星，流电未灭，闪闪隔林梢。
又是晓鸡声断，阳乌光动，渐分山路迢迢。
驱驱行役，苒苒光阴，蝇头利禄，蜗角功名，毕竟成何事，漫相高。
抛掷云泉，狎玩尘土，壮节等闲消。
幸有五湖烟浪，一船风月，会须归去老渔樵。
淡烟飘薄。
莺花谢、清和院落。
树阴翠、密叶成幄。
麦秋霁景，夏云忽变奇峰、倚寥廊。
波暖银塘，涨新萍绿鱼跃。
想端忧多暇，陈王是日，嫩苔生阁。
正铄石天高，流金昼永，楚榭光风转蕙，披襟处、波翻翠幕。
以文会友，沈李浮瓜忍轻诺。
别馆清闲，避炎蒸、岂须河朔。
但尊前随分，雅歌艳舞，尽成欢乐。
骤雨新霁。
荡原野、清如洗。
断霞散彩，残阳倒影，天外云峰，数朵相倚。
露荷烟芰满池塘，见次第、几番红翠。
当是时、河朔飞觞，避炎蒸，想风流堪继。
晚来高树清风起。
动帘幕、生秋气。
画楼昼寂，兰堂夜静，舞艳歌姝，渐任罗绮。
讼闲时泰足风情，便争奈、雅歌都废。
省教成、几阕清歌，尽新声，好尊前重理。
花心柳眼。
郎似游丝常惹绊。
慵困谁怜。
绣线金针不喜穿。
深房密宴。
争向好天多聚散。
绿锁窗前。
几日春愁废管弦。
有个人人真攀羡。
问著洋洋回却面。
你若无意向他人，为甚梦中频相见。
不如闻早还却愿。
免使牵人虚魂乱。
风流肠肚不坚牢，只恐被伊牵引断。
冻云深，淑气浅，寒欺绿野。
轻雪伴、早梅飘谢。
艳阳天，正明媚，却成潇洒。
玉人歌，画楼酒，对此景、骤增高价。
卖花巷陌，放灯台榭。
好时节、怎生轻舍。
赖和风，荡霁霭，廓清良夜。
玉尘铺，桂华满，素光里、更堪游冶。
苎萝妖艳世难偕。
善媚悦君怀。
后庭恃宠，尽使绝嫌猜。
正恁朝欢暮宴，情未足，早江上兵来。
捧心调态军前死，罗绮旋变尘埃。
至今想，怨魂无主尚徘徊。
夜夜姑苏城外，当时月，但空照荒台。
柳街灯市好花多。
尽让美琼娥。
万娇千媚，的的在层波。
取次梳妆，自有天然态，爱浅画双蛾。
断肠最是金闺客，空怜爱。
奈伊何。
洞房咫尺，无计枉朝珂。
有意怜才，每遇行云处，幸时恁相过。
自从回步百花桥。
便独处清宵。
凤衾鸳枕，何事等闲抛。
纵有余香，也似郎恩爱，向日夜潜消。
恐伊不信芳容改，将憔悴、写霜绡。
更凭锦字，字字说情憀。
要识愁肠，但看丁香树。
渐结尽春梢。
翠深红浅。
愁蛾黛蹙，娇波刀翦。
奇容妙妓，争逞舞裀歌扇。
妆光生粉面。
坐中醉客风流惯。
尊前见。
特地惊狂眼。
不似少年时节，千金争选。
相逢何太晚。
淮岸。
向晚。
圆荷向背，芙蓉深浅。
仙娥画舸，露渍红芳交乱。
难分花与面。
采多渐觉轻船满。
呼归伴。
急桨烟村远。
隐隐棹歌，渐被蒹葭遮断。
曲终人不见。
帝里。
闲居小曲深坊，庭院沈沈朱户闭。
新霁。
畏景天气。
薰风帘幕无人，永昼厌厌如度岁。
愁悴。
枕簟微凉，睡久辗转慵起。
砚席尘生，新诗小阕，等闲都尽废。
这些儿、寂莫情怀，何事新来常恁地。
月华边。
万年芳村起祥烟。
帝居壮丽，皇家熙盛，宝运当千。
端门清昼，觚棱照日，双阙中天。
太平时、朝野多欢。
遍锦街香陌，钧天歌吹，阆苑神仙。
昔观光得意，狂游风景，再睹更精妍。
傍柳阴，寻花径，空恁亸辔垂鞭。
乐游雅戏，平康艳质，应也依然。
仗何人、多谢婵娟。
道宦途踪迹，歌酒情怀，不似当年。
倚危楼伫立，乍萧索、晚晴初。
渐素景衰残，风砧韵响，霜树红疏。
云衢。
见新雁过，奈佳人自别阻音书。
空遣悲秋念远，寸肠万恨萦纡。
皇都。
暗想欢游，成往事、动欷歔。
念对酒当歌，低帏并枕，翻恁轻孤。
归途。
纵凝望处，但斜阳暮霭满平芜。
赢得无言悄悄，凭阑尽日踟蹰。
拆桐花烂漫，乍疏雨、洗清明。
正艳杏浇林，缃桃绣野，芳景如屏。
倾城。
尽寻胜去，骤雕鞍紺幰出郊坰。
风暖繁弦脆管，万家竞奏新声。
盈盈。
斗草踏青。
人艳冶、递逢迎。
向路傍往往，遗簪堕珥，珠翠纵横。
欢情。
对佳丽地，信金罍罄竭玉山倾。
拚却明朝永日，画堂一枕春酲。
古繁华茂苑，是当日、帝王州。
咏人物鲜明，土风细腻，曾美诗流。
寻幽。
近香径处，聚莲娃钓叟簇汀洲。
晴景吴波练静。
万家绿水朱楼。
凝旒。
乃眷东南，思共理、命贤侯。
继梦得文章，乐天惠爱，布政优优。
鳌头。
况虚位久，遇名都胜景阻淹留。
赢得兰堂酝酒，画船携妓欢游。
渡口、向晚，乘瘦马、陟平冈。
西郊又送秋光。
对暮山横翠，衫残叶飘黄。
凭高念远，素景楚天，无处不凄凉。
香闺别来无信息，云愁雨恨难忘。
指帝城归路，但烟水茫茫。
凝情望断泪眼，尽日独立斜阳。
上国。
去客。
停飞盖、促离筵。
长安古道绵绵。
见岸花啼露，对堤柳愁烟。
物情人意，向此触目，无处不凄然。
醉拥征骖犹伫立，盈盈泪眼相看。
况绣帏人静，更山馆春寒。
今宵怎向漏永，顿成两处孤眠。
宝髻瑶簪。
严妆巧，天然绿媚红深。
绮罗丛里，独逞讴吟。
一曲阳春定价，何啻值千金。
倾听处，王孙帝子，鹤盖成阴。
凝态掩霞襟。
动象板声声，怨思难任。
嘹亮处，回厌弦管低沈。
时恁回眸敛黛，空役五陵心。
须信道，缘情寄意。
别有知音。
吴会风流。
人烟好，高下水际山头。
瑶台绛阙，依约蓬丘。
万井千闾富庶，雄压十三州。
触处青蛾画舸，红粉朱楼。
方面委元侯。
致讼简时丰，继日欢游。
襦温袴暖，已扇民讴。
旦暮锋车命驾，重整济川舟。
当恁时，沙堤路稳，归去难留。
薄衾小枕天气。
乍觉别离滋味。
展转数寒更。
起了还重睡。
毕竟不成眠，一夜长如岁。
也拟待、却回征辔。
又争奈、已成行计。
万种思量，多方开解，只恁寂寞厌厌地。
系我一生心，负你千行泪。
一声鸡，又报残更歇。
秣马巾车催发。
草草主人灯下别。
山路险，新霜滑。
瑶珂响、起栖乌，金钲冷、敲残月。
渐西风系，襟袖凄冽。
遥指白玉京，望断黄金阙。
还道何时行彻。
算得佳人凝恨切。
应念念，归时节。
相见了、执柔夷，幽会处、偎香雪。
免鸳衾、两恁虚设。
天将奇艳与寒梅。
乍惊繁杏腊前开。
暗想花神、巧作江南信，鲜染燕脂细翦裁。
寿阳妆罢无端饮，凌晨酒入香腮。
恨听烟隖深中，谁恁吹羌管、逐风来。
绛雪纷纷落翠苔。
全吴嘉会古风流。
渭南往岁忆来游。
西子方来、越相功成去，千里沧江一叶舟。
至今无限盈盈者，尽来拾翠芳洲。
最是簇簇寒村，遥认南朝路、晚烟收。
三两人家古渡头。
嘉景，向少年彼此，争不雨沾云惹。
奈傅粉英俊，梦兰品雅。
金丝帐暖银屏亚。
并粲枕、轻偎轻倚，绿娇红姹。
算一笑，百琲明珠非价。
闲暇。
每只向、洞房深处，痛怜极宠，似觉些子轻孤，早恁背人沾洒。
从来娇多猜讶。
更对翦香云，须要深心同写。
爱揾了双眉，索人重画。
忍孤艳冶。
断不等闲轻舍。
鸳衾下。
愿常恁、好天良夜。
远岸收残雨。
雨残稍觉江天暮。
拾翠汀洲人寂静，立双双鸥鹭。
望几点、渔灯隐映蒹葭浦。
停画桡、两两舟人语。
道去程今夜，遥指前村烟树。
游宦成羁旅。
短樯吟倚闲凝伫。
万水千山迷远近，想乡关何处。
自别后、风亭月榭孤欢聚。
刚断肠、惹得离情苦。
听杜字声声，劝人不如归去。
梦觉清宵半。
悄然屈指听银箭。
惟有床前残泪烛，啼红相伴。
暗惹起、云愁雨恨情何限。
从卧来、展转千余遍。
恁数重鸳被，怎向孤眠不暖。
堪恨还堪欢。
当初不合轻分散。
及至厌厌独自个，却眼穿肠断。
似恁地、深情密意如何拚。
虽后约、的有于飞愿。
奈片时难过，怎得如今便见。
繁红嫩翠。
艳阳景，妆点神州明媚。
是处楼台，朱门院落，弦管新声腾沸。
恣游人、无限驰骤，娇马车如水。
竟寻芳选胜，归来向晚，起通衢近远，香尘细细。
太平世。
少年时，忍把韶光轻弃。
况有红妆，楚腰越艳，一笑千金可啻。
向尊前、舞袖飘雪，歌响行云止。
愿长绳、且把飞鸟系。
任好从容痛饮，谁能惜醉。
水乡天气，洒蒹葭、露结寒生早。
客馆更堪秋杪。
空阶下、木叶飘零，飒飒声乾，狂风乱扫。
当无绪、人静酒初醒，天外征鸿，知送谁家归信，穿云悲叫。
蛩响幽窗，鼠窥寒砚，一点银釭闲照。
梦枕频惊，愁衾半拥，万里归心悄悄。
往事追思多少。
赢得空使方寸挠。
断不成眠，此夜厌厌，就中难晓。
金风淡荡，渐秋光老、清宵永。
小院新晴天气，轻烟乍敛，皓月当轩练净。
对千里寒光，念幽期阻、当残景。
早是多情多病。
那堪细把，旧约前欢重省。
最苦碧云信断，仙乡路杳，归鸿难倩。
每高歌、强遣离怀，惨咽、翻成心耿耿。
漏残露冷。
空赢得、悄悄无言，愁绪终难整。
又是立尽，梧桐碎影。
鹜落霜洲，雁横烟渚，分明画出秋色。
暮雨乍歇。
小楫夜泊，宿苇村山驿。
何人月下临风处，起一声羌笛。
离愁万绪，闻岸草、切切蛩吟如织。
为忆。
芳容别后，水遥山远，何计凭鳞翼。
想绣阁深沈，争知憔悴损、天涯行客。
楚峡云归，高阳人散，寂寞狂踪迹。
望京国。
空目断、远峰凝碧。
黄金榜上。
偶失龙头望。
明代暂遗贤，如何向。
未遂风云便，争不恣狂荡。
何须论得丧。
才子词人，自是白衣卿相。
烟花巷陌，依约丹青屏障。
幸有意中人，堪寻访。
且恁偎红翠，风流事、平生畅。
青春都一饷。
忍把浮名，换了浅斟低唱。
翦裁用尽春工意，浅蘸朝霞千万蕊。
天然淡泞好精神，洗尽严妆方见媚。
风亭月榭闲相倚。
紫玉枝梢红蜡蒂。
假饶花落未消愁，煮酒怀盘催结子。
东风催露千娇面。
欲绽红深开处浅。
日高梳洗甚时忄欠，点滴燕脂匀未遍。
霏微雨罢残阳院。
洗出都城新锦段。
美人纤手摘芳枝，插在钗头和风颤。
黄金万缕风牵细。
寒食初头春有味。
殢烟尤雨索春饶，一日三眠夸得意。
章街隋岸欢游地。
高拂楼台低映水。
楚王空待学风流，饿损宫腰终不似。
楼锁轻烟，水横斜照，遥山半隐愁碧。
片帆岸远，行客路杳，簇一天寒色。
楚梅映雪数枝艳，报青春消息。
年华梦促，音信断、声远飞鸿南北。
算伊别来无绪，翠消红减，双带长抛掷。
但泪眼沈迷，看朱成碧。
惹闲愁堆积。
雨意云情，酒心花态，孤负高阳客。
梦难极。
和梦也、多时间隔。
忆绣衾相向轻轻语。
屏山掩、红蜡长明，金兽盛熏兰炷。
何期到此，酒态花情顿孤负。
柔肠断、还是黄昏，那更满庭风雨。
听空阶和漏，碎声斗滴愁眉聚。
算伊还共谁人，争知此冤苦。
念千里烟波，迢迢前约，旧欢慵省，一向无心绪。
吹破残烟入夜风。
一轩明月上帘栊。
因惊路远人还远，纵得心同寝未同。
情脉脉，意忡忡。
碧云归去认无踪。
只应会向前生里，爱把鸳鸯两处笼。
一夜狂风雨。
花英坠、碎红无数。
垂杨漫结黄金楼。
尽春残、萦不住。
蝶稀蜂散知何处。
殢尊酒、转添愁绪。
多情不惯相思苦。
休惆怅、好归去。
梦觉纱窗晓。
残灯掩然空照。
因思人事苦萦牵，离愁别恨，无限何时了。
怜深定是心肠小。
往往成烦恼。
一生惆怅情多少。
月不长圆，春色易为老。
轻蹑罗鞋掩绛绡。
传音耗、苦相招。
语声犹颤不成娇。
乍得见、两魂消。
匆匆草草难留恋、还归去、又无聊。
若谐雨夕与云朝。
得似个、有嚣嚣。
艳阳天气，烟细风暖，芳郊澄朗闲凝伫。
渐妆点亭台，参差佳树。
舞腰困力，垂杨绿映，浅桃秾李夭夭，嫩红无数。
度绮燕、流莺斗双语。
翠娥南陌簇簇，蹑影红阴，缓移娇步。
抬粉面、韶容花光相妒。
绛绡袖举。
云鬟风颤，半遮檀口含羞，背人偷顾。
竞斗草、金钗笑争赌。
对此嘉景，顿觉消凝，惹成愁绪。
念解佩、轻盈在何处。
忍良时、孤负少年等闲度。
空望极、回道斜阳暮。
欢浪萍风梗知何去。
火云初布。
迟迟永日炎暑。
浓阴高树。
黄鹂叶底，羽毛学整，方调娇语。
薰风时渐劝，峻阁池塘，芰荷争吐。
画梁紫燕，对对衔泥，飞来又去。
想佳期、容易成辜负。
共人人、同上画楼斟香醑。
恨花无主。
卧象床犀枕，成何情绪。
有时魂梦断，半窗残月，透帘穿户。
去年今夜，扇儿扇我，情人何处。
小园东，花共柳。
红紫又一齐开了。
引将蜂蝶燕和莺，成阵价、忙忙走。
花心偏向蜂儿有。
莺共燕、吃他拖逗。
蜂儿却入、花里藏身，胡蝶儿、你且退后。
师师生得艳冶，香香于我情多。
安安那更久比和。
四个打成一个。
幸自苍皇未款，新词写处多磨。
几回扯了又重按。
奸字中心著我。
匆匆相见，懊恼恩情太薄。
霎时云雨人抛却。
教我行思坐想，肌肤如削。
恨只恨、相违旧约。
相思成病，那更潇潇雨落。
断肠人在阑干角。
山远水远人远，音信难托。
这滋味、黄昏又恶。
双蝶绣罗裙。
东池宴。
初相见。
朱粉不深匀。
闲花淡淡春。
细看诸处好。
人人道。
柳腰身。
昨日乱山昏。
来时衣上云。
朱粉不须施，花枝小。
春偏好。
娇妙近胜衣。
轻罗红雾垂。
琵琶金画凤。
双条重。
倦眉低。
啄木细声迟。
黄蜂花上飞。
何处可魂消。
京口终朝两信潮。
不管离心千叠恨，滔滔。
催促行人动去桡。
记得旧江皋。
绿杨轻絮几条条。
春水一篙残照阔，遥遥。
有个多情立画桥。
潮上水清浑。
棹影轻于水底云。
去意徘徊无奈泪，衣巾。
犹有当时粉黛痕。
海近古城昏。
暮角寒沙雁队分。
今夜相思应看月，无人。
露冷依前独掩门。
忆郎还上层楼曲。
楼前芳草年年绿。
绿似去时袍。
回头风袖飘。
郎袍应已旧。
颜色非长久。
惜恐镜中春。
不如花草新。
闻人语著仙卿字。
瞋情恨意还须喜。
何况草长时。
酒前频共伊。
娇香堆宝帐。
月到梨花上。
心事两人知。
掩灯罗幕垂。
夜深不至春蟾见。
令人更更情飞乱，翠幕动风亭。
时疑响屟声。
花香闻水榭。
几误飘衣麝。
不忍下朱扉。
绕廊重待伊。
簟纹衫色娇黄浅。
钗头秋叶玲珑翦。
轻怯疲腰身。
纱窗病起人。
相思魂欲绝。
莫话新秋别。
何处断离肠。
西风昨夜凉。
衾凤犹温，笼鹦尚睡。
宿妆稀淡眉成字。
映花避月上行廊，珠裙褶褶轻垂地。
翠幕成波，新荷贴水。
纷纷烟柳低还起。
重墙绕院更重门，春风无路通深意。
波湛横眸，霞分腻脸。
盈盈笑动笼香靥。
有情未结凤楼欢，无憀爱把歌眉敛。
密意欲传，娇羞未敢。
斜偎象板还偷睑。
轻轻试问借人麽，佯佯不觑云鬟点。
万乘靴袍御紫宸。
挥毫敷丽藻，尽经纶。
第名天陛首平津。
东堂桂，重占一枝春。
殊观耸簪绅。
蓬山仙话重，霈恩新。
暂时趋府冠谈宾。
十年外，身是凤池人。
体态看来隐约，梳妆好是家常。
檀槽初抱更安详。
立向尊前一行。
小打登钩怕重，尽缠绣带由长。
娇春莺舌巧如簧。
飞在四条弦上。
青螺添远山。
两娇靥、笑时圆。
抱云勾雪近灯看。
妍处不堪怜。
今生但愿无离别，花月下、绣屏前。
双蚕成茧共缠绵。
更结后生缘。
轻屟来时不破尘。
石榴花映石榴裙。
有情应得撞腮春。
夜短更难留远梦，日高何计学行云。
树深莺过静无人。
春去几时还。
问桃李无言。
燕子归栖风紧，梨雪乱西园。
犹有月婵娟。
似人人、难近如天。
愿教清影长相见，更乞取长圆。
香钿宝珥。
拂菱花如水。
学妆皆道称时宜，粉色有、天然春意。
蜀彩衣长胜未起。
纵乱云垂地。
都城池苑夸桃李。
问东风何似。
不须回扇障清歌，唇一点、小于珠子。
正是残英和月坠。
寄此情千里。
宴亭永昼喧箫鼓。
倚青空、画阑红柱。
玉莹紫微人，蔼和气、春融日煦。
故宫池馆更楼台，约风月、今宵何处。
湖水动鲜衣，竞拾翠、湖边路。
落花荡漾愁空树。
晓山静、数声杜宇。
天意送芳菲，正黯淡、疏烟逗雨。
新欢宁似旧欢长，此会散、几时还聚。
试为挹飞云，问解寄、相思否。
缭墙重院，时闻有、啼莺到。
绣被掩余寒，画幕明新晓。
朱槛连空阔，飞絮无多少。
径莎平，池水渺。
日长风静，花影闲相照。
尘香拂马，逢谢女、城南道。
秀艳过施粉，多媚生轻笑。
斗色鲜衣薄，碾玉双蝉小。
欢难偶，春过了。
琵琶流怨，都入相思调。
城上层楼天边路。
残照里、平芜绿树。
伤远更惜春暮。
有人还在高高处。
断梦归云经日去。
无计使、哀弦寄语。
相望恨不相遇。
倚桥临水谁家住。
隋堤远，波急路尘轻。
今古柳桥多送别，见人分袂亦愁生。
何况自关情。
斜照后，新月上西城。
城上楼高重倚望，愿身能似月亭亭，千里伴君行。
锦屏罗幌初睡起。
花阴转、重门闭。
正不寒不暖，和风细雨，困人天气。
此时无限伤春意。
凭谁诉、厌厌地。
这浅情薄幸，千山万水，也须来里。
伤高怀远几时穷。
无物似情浓。
离愁正引千丝乱，更东陌、飞絮濛濛。
嘶骑渐遥，征尘不断，何处认郎踪。
双鸳池沼水溶溶。
南北小桡通。
梯横画阁黄昏后，又还是、斜月帘栊。
沈恨细思，不如桃杏，犹解嫁东风。
泛泛春船载乐，溶溶湖水平桥。
高鬟照影翠烟摇。
白纻一声云杪。
倦醉天然玉软，弄妆人惜花娇。
风情遗恨几时消。
不见卢郎年少。
廊庙当时共代工。
睢陵千里远，约过从。
欲知宾主与谁同。
宗枝内，黄阁旧，有三公。
广乐起云中。
湖山看画轴，两仙翁。
武林嘉语几时穷。
元丰际，德星聚，照江东。
丽日千门，紫烟双阙，琼林又报春回。
殿阁风微，当时去燕还来。
五侯池馆频开。
探芳菲、走马天街。
重帘人语，辚辚绣轩，远近轻雷。
雕觞霞滟，翠幕云飞，楚腰舞柳，宫面妆梅。
金猊夜暖、罗衣暗袅香煤。
洞府人归，放笙歌、灯火下楼台。
蓬莱。
犹有花上月，清影徘徊。
月色透横枝，短叶小花无力。
北宾一声长笛，怨江南先得。
谁教强半腊前开，多情为春忆。
留取大家沈醉，正雨休风息。
灯烛上山堂，香雾暖生寒夕。
前夜雪清梅瘦，已不禁轻摘。
双歌声断宝杯空，妆光艳瑶席。
相趁笑声归去，有随人月色。
屏山斜展。
帐卷红绡半。
泥浅曲池飞海燕。
风度杨花满院。
云情雨意空深。
觉来一枕春阴。
陇上梅花落尽，江南消息沈沈。
清歌逐酒。
腻脸生红透。
樱小杏青寒食后。
衣换缕金轻绣。
画堂新月朱扉。
严城夜鼓声迟。
细看玉人娇面，春光不在花枝。
落花浮水树临池。
年前心眼期。
见来无事去还思。
如今花又飞。
浅螺黛，淡胭脂。
开花取次宜。
隔帘灯影闭门时。
此情风月知。
好梦才成又断。
日晚起、云亸梳鬟。
秀脸拂新红，酒入娇眉眼，薄衣减春寒。
红柱溪桥波平岸。
画阁外、落日西山。
不分闲花并蒂，秋藕连根，何时重得双眼。
欲借红梅荐饮。
望陇驿、音信沈沈。
住在柳洲东岸，彼此相思，梦去难寻。
乳燕来时花期寝。
淡月坠、将晓还阴。
争奈多情易感，音信无凭，如何消遣得初心。
莫风流。
莫风流。
风流后、有闲愁。
花满南园月满楼。
偏使我、忆欢游。
我忆欢游无计奈，除却且醉金瓯。
醉了醒来春复秋，我心事、几时休。
芳菲节。
芳菲节。
天意应不虚设。
对酒高歌玉壶阙。
慎莫负、狂风月。
人间万事何时歇。
空赢得、鬓成雪。
我有闲愁与君说。
且莫用、轻离别。
水云薄薄天同色，竟日清辉。
风影轻飞。
花发瑶林春未知。
剡溪不辨沙头路，粉水平堤。
姑射人归。
记得歌声与舞时。
画船横倚烟溪半。
春入吴山遍。
主人凭客且迟留，程入花溪远远。
数声芦叶，两行霓袖，几处成离宴。
纷纷归骑亭皋晚。
风顺樯乌转。
古今为别最消魂，因别有情须怨。
更独自、尽上高台望，望尽飞云断。
都人未逐风云散。
愿留离宴。
不须多爱洛城春，黄花讶、归来晚。
叶落灞陵如翦。
泪沾歌扇。
无由重肯日边来，上马便、长安远。
来时露裛衣香润。
彩绦垂鬓。
卷帘还喜月相亲，把酒更、花相近。
西去阳关休问。
未歌先恨。
玉峰山下水长流，流水尽，情无尽。
秋染青溪天外水，风棹采菱还。
波上逢郎密意传。
语近隔丛莲。
相看忘却归来路，遮日小荷圆。
菱蔓虽多不上船。
心眼在郎边。
素藕抽条未放莲。
晚蚕将茧不成眠。
若比相思如乱絮。
何异。
两心俱被暗丝牵。
暂见欲归还是恨。
莫问。
有情谁信道无缘。
有似中秋云外月。
皎洁。
不团圆待几时圆。
珠阙五云仙子。
未省有谁能似。
百媚算应天乞与，净饰艳妆俱美。
若取次芳华皆可意。
何处比桃李。
蜀被锦纹铺水。
不放彩鸳双戏。
乐事也知存后会，争奈眼前心里。
绿皱小池红叠砌。
花外东风起。
江东苏小。
夭斜窈窕。
都不胜、彩鸾娇妙。
春艳上新妆。
肌肉过人香。
佳树阴阴池院。
华灯绣幔。
花月好、可能长见。
离取此生缘。
无计问天天。
声转辘轳闻露井。
晓引银瓶牵素绠。
西圆人语夜来风，丛英飘坠红成径。
宝猊烟未冷。
莲台香蜡残痕凝。
等身金，谁能得意，买此好光景。
粉落轻妆红玉莹。
月枕横钗云坠领。
有情无物不双栖，文禽只合常交颈。
昼长欢岂定。
争如翻作春宵永。
日曈昽，娇柔懒起，帘押残花影。
苹满溪。
柳绕堤。
相送行人溪水西。
回时陇月低。
烟霏霏。
风凄凄。
重倚朱门听马嘶。
寒鸥相对飞。
红叶黄花秋又老，疏雨更西风。
山重水远，云闲天淡，游子断肠中。
青楼薄幸何时见，细说与、这忡忡。
念远离情，感时愁绪，应解与人同。
淡黄衫子浓妆了。
步缕金鞋小。
爱来书幌绿窗前，半和娇笑。
谢家姊妹，诗名空杳。
何曾机巧。
争如奴道，春来情思，乱如芳草。
当初相见时，彼此心萧洒。
近日见人来，却恁相谩諕。
休休休便休，美底教他且。
匹似没伊时，更不思量也。
昨夜小筵欢纵。
烛房深、舞鸾歌凤。
酒迷花困共厌厌，倚朱弦、未成归弄。
峡雨忽收寻断梦。
依前是、画楼钟动。
争拂雕鞍匆匆去，万千恨、不能相送。
城头画角催夕宴，忆前时、小楼晚。
残虹数尺云中断。
愁送目、天涯远。
枕清风、停画扇。
逗蛮簟、碧妙零乱。
怎生得伊来，今夜里、银蟾满。
密宴厌厌池馆暮。
天汉沈沈，借得春光住。
红翠斗为长袖舞。
香檀拍过惊鸿翥。
明日不知花在否。
今夜圆蟾，后夜忧风雨。
可惜歌云容易去。
东城杨柳东城路。
榴花帘外飘红。
藕丝罩、小屏风。
东山别后，高唐梦短，犹喜相逢。
几时再与眠香翠，悔旧欢、何事匆匆。
芳心念我，也应那里，蹙破眉峰。
溪山别意，烟树去程，日落采苹春晚。
欲上征鞍，更掩翠帘相眄。
惜弯弯浅黛长长眼。
奈画阁欢游，也学狂花乱絮轻散。
水影横池馆。
对静夜无人，月高云远。
一饷凝思，两袖泪痕还满。
恨私书、又逐东风断。
纵西北层楼万尺，望重城那儿。
锦筵红，罗幕翠。
侍宴美人姝丽。
十五六，解怜才。
劝人深酒杯。
黛眉长，檀口小。
耳畔向人轻道。
柳阴曲，是儿家。
门前红杏花。
相君家，宾宴集。
秋叶晓霜红湿。
帘额动，水纹浮。
缬花相对流。
薄霞衣酣酒面。
重抱琵琶轻按。
回画拨，抹幺弦。
一声飞露蝉。
蝉抱高高柳，莲开浅浅波。
倚风疏叶下庭柯。
况是不寒不暖、正清和。
浮世欢会少，劳生怨别多。
相逢惜醉颜酡。
赖有西园明月、照笙歌。
残照催行棹，乘春拂去衣。
海棠花下醉芳菲。
无计少留君住、泪双垂。
烟染春江暮，云藏阁道危。
行行听取杜鹃啼。
是妾此时离恨、尽呼伊。
临水人家深宅院。
阶下残花，门外斜阳岸。
柳舞面尘千万线。
青楼百尺临天半。
楼上东风春不浅。
十二阑干，尽日珠帘卷。
有个离人凝泪眼。
淡烟芳草连云远。
槛菊愁烟兰泣露。
罗幕轻寒，燕子双来去。
明月不谙离恨苦。
斜光到晓穿朱户。
昨夜西风雕碧树。
独上高楼，望尽天涯路。
欲寄彩笺兼尺素。
山长水阔知何处。
绿水波平花烂漫。
照影红妆，步转垂杨岸。
别后深情将为断。
相逢添得人留恋。
絮软丝轻无系绊。
烟惹风迎，并入春心乱。
和泪语娇声又颤。
行行尽远犹回面。
移得绿杨栽后院。
学舞宫腰，二月青犹短。
不比灞陵多送远。
残丝乱絮东西岸。
几叶小眉寒不展。
莫唱阳关，真个肠先断。
分付与春休细看。
条条尽是离人怨。
花前月下暂相逢。
苦恨阻从容。
何况酒醒梦断，花谢月朦胧。
花不尽，月无穷。
两心同。
此时愿作，杨柳千丝，绊惹春风。
数枝金菊对芙蓉。
零落意忡忡。
不知多少幽怨，和泪泣东风。
人散后，月明中。
夜寒浓。
谢娘愁卧，潘令闲眠，往事何穷。
青钱贴水萍无数。
临晓西湖春涨雨。
泥新轻燕面前飞，风慢落花衣上住。
红裙空引烟娥聚。
云月却能随马去。
明朝何处上高台，回认玉峰山下路。
西湖杨柳风流绝。
满楼青春看赠别。
墙头簌簌暗飞花，山外阴阴初落月。
秦姬秾丽云梳发。
持酒唱歌留晚发。
骊驹应解恼人情，欲出重城嘶不歇。
楼下雪飞楼上宴。
歌咽笙簧声韵颤。
尊前有个好人人，十二阑干同倚遍。
帘重不知金屋晚。
信马归来肠欲断。
多情无奈苦相思，醉眼开时犹似见。
垂螺近额。
走上红裀初趁拍。
只恐轻飞。
拟倩游丝惹住伊。
文鸳绣履。
去似杨花尘不起。
舞彻伊州。
头上宫花颤未休。
碎霞浮动晓朦胧。
春意与花浓。
银瓶素绠，玉泉金甃，真色浸朝红。
花枝人面难常见，青子小丛丛。
韶华长在，明年依旧，相与笑春风。
帽檐风细马蹄尘。
常记探花人。
露英千样，粉香无尽，蓦地酒初醒。
探花人向花前老，花上旧时春。
行歌声外，靓妆丛里，须贵少年身。
云轻柳弱。
内家髻要新梳掠。
生香真色人难学。
横管孤吹，月淡天垂幕。
朱唇浅破桃花萼。
倚楼谁在阑干角。
夜寒手冷罗衣薄。
声入霜林，簌簌惊梅落。
晓云开。
睨仙馆陵虚，步入蓬莱。
玉宇琼甃，对青林近，归鸟徘徊。
风月顿消清暑，野色对、江山助诗才。
箫鼓宴，璇题宝字，浮动持杯。
人多送目天际，识渡舟帆小，时见潮回。
故国千里，共十万室，日日春台。
睢社朝京非远，正如羹、民口渴盐梅。
佳景在，吴侬还望，分阃重来。
四堂互映，双门并丽，龙阁开府。
郡美东南第一，望故苑、楼台霏雾。
垂柳池塘，流泉巷陌，吴歌处处。
近黄昏，渐更宜良夜，簇簇繁星灯烛，长衢如昼，瞑色韶光，几许粉面，飞甍朱户。
和煦。
雁齿桥红，裙腰草绿，云际寺、林下路。
酒熟梨花宾客醉，但觉满山箫鼓。
尽朋游。
同民乐，芳菲有主。
自此归从泥诏，去指沙堤，南屏水石，西湖风月，好作千骑行春，画图写取。
堕髻慵妆来日暮。
家在画桥堤下住。
衣缓绛绡垂，琼树袅、一枝红雾。
院深池静娇相妒。
粉墙低、乐声时度。
长恐舞筵空，轻化作、彩云飞去。
苕花飞尽汀风定。
苕水天摇影。
画船罗绮满溪春。
一曲石城清响、入高云。
壶觞昔岁同歌舞。
今日无欢侣。
南园花少故人稀。
月照玉楼依旧、似当时。
琼枝玉树不相饶。
薄云衣、细柳腰。
一般妆样百般娇。
眉眼细、好如描。
东风摇草百花飘。
恨无计、上青条。
更起双歌郎且饮，郎未醉、有金貂。
水调数声持酒听。
午醉醒来愁未醒。
送春春去几时回。
临晚镜。
伤流景。
往事后期空记省。
沙上并禽池上暝。
云破月来花弄影。
重重帘幕密遮灯，风不定。
人初静。
明日落红应满径。
持节来时初有雁。
十万人家春已满。
龙标名第凤池身，堂阜远。
江桥晚。
一见湖山看未遍。
障扇欲收歌泪溅。
亭下花空罗绮散。
樯竿渐向望中疏，旗影转。
鼙声断。
惆怅不如船尾燕。
玉人又是匆匆去。
马蹄何处垂杨路。
残日倚楼时。
断魂郎未知。
阑干移倚遍。
薄幸教人怨。
明月却多情。
随人处处行。
无由且住。
绵绵恨似春蚕绪。
见来时饷还须去。
月浅灯收。
多在偷期处。
今夜掩妆花下语。
明朝芳草东西路。
愿身不学相思树。
但愿罗衣，化作双飞羽。
宝奁开，菱鉴静，一掏清蟾。
新妆脸、旋学花添。
蜀红衫，双绣蝶，裙缕鹣鹣。
寻思前事，小屏风、巧画江南。
怎空教、草解宜男。
柔桑暗、又过春蚕。
正阴晴天气，更暝色相兼。
幽期消息，曲房西、碎月筛帘。
自古伤心惟远别，登山临水迟留。
暮尘衰草一番秋。
寻常景物，到此尽成愁。
况与佳人分凤侣，盈盈粉泪难收。
高城深处是青楼。
红尘远道，明日忍回头。
镂牙歌板齿如犀。
串珠齐。
画桥西。
杂花池院，风幕卷金泥。
酒入四肢波入鬓、娇不尽，翠眉低。
使君欲醉离亭酒。
酒醒离愁转有。
紫禁多时虚右。
苕霅留难久。
一声歌掩双罗袖。
日落乱山春后。
犹有东城烟柳。
青荫长依旧。
去岁中秋玩桂轮。
河汉净无云，今年江上共瑶尊。
都不是、去年人。
水精宫殿，琉璃台阁，红翠两行分。
点唇机动秀眉颦。
清影外、见微尘。
夜月啼乌促乱弦。
江树远无烟。
缺多圆少奈何天。
愁只恐、下关山。
粉香生润，衣珠弄彩，人月两蝉娟。
留连残夜惜余欢。
人月在、又明年。
年少登瀛词客，飘逸气，拂晴霓。
尽带江南春色、过长淮。
一曲艳歌留别，翠蝉摇钗。
此后吴姬难见、且徘徊。
花暮。
春去。
都门东路。
嘶马将行。
江南江北，十里五里邮亭。
几程程。
高城望远看回睇。
烟细晚碧空无际。
今夜何处，冷落衾帏。
欲眠时。
雪笼琼苑梅花瘦。
外院重扉联宝兽。
海月新生。
上得高楼无奈情。
帘波不动凝釭小。
今夜夜长争得晓。
欲梦高唐。
只恐觉来添断肠。
画桥浅映横塘路。
流水滔滔春共去。
目送残晖。
燕子双高蝶对飞。
风花将尽持杯送。
往事只成清夜梦。
莫更登楼。
坐想行思已是愁。
双花连袂近香猊。
歌随镂板齐。
分明珠索漱烟溪。
凝云定不飞。
唇破点，齿编犀。
春莺莫乱啼。
阳关更在碧峰西。
相看翠黛低。
数声鶗鴂。
又报芳菲歇。
惜春更把残红折。
雨轻风色暴，梅子青时节。
永丰柳，无人尽日飞花雪。
莫把幺弦拨。
怨极弦能说。
天不老，情难绝。
心似双丝网，中有千千结。
夜过也，东窗未白凝残月。
醉笑相逢能几度。
为报江头春且住。
主人今日是行人，红袖舞。
清歌女。
凭仗东风教点取。
三月柳枝柔似缕。
落絮尽飞还恋树。
有情宁不忆西园，莺解语。
花无数。
应讶使君何处去。
巴子城头青草暮。
巴山重叠相逢处。
燕子占巢花脱树。
杯且举。
瞿塘水阔舟难渡。
天外吴门清霅路。
君家正在吴门住。
赠我柳枝情几许。
春满缕。
为君将入江南去。
十岁手如芽子笋。
固爱弄妆偷傅粉。
金蕉并为舞时空，红脸嫩。
轻衣褪。
春重日浓花觉困。
斜雁轧弦随步趁。
小凤累珠光绕鬓。
密教持履恐仙飞，催拍紧。
惊鸿奔。
风袂飘飖无定准。
坐治吴州成乐土。
诏卷风飞来圣语。
亲舆乞得便藩归，瑶席主。
杯休数。
清夜为君歌白苎。
花接旧枝新蕊吐。
造化不知人有助。
看花岁岁比甘棠，嘉月暮。
东门路。
只恐带将春色去。
相并细腰身。
时样宫妆一样新。
曲项胡琴鱼尾拨，离人。
入寒弦声水上闻。
天碧染衣巾。
血色轻罗碎摺裙。
百卉已随霜女妒，东君。
暗折双花借小春。
听歌持酒且休行。
云树几程程。
眼看檐牙，手搓花蕊，未必两无情。
拓夫滩上闻新雁，离袖掩盈盈。
此恨无穷，远如江水，东去几时平。
李公择二学士、陈令举贤良般涉调西阁名臣奉诏行。
南床吏部锦衣荣。
中有瀛仙宾与主。
相遇。
平津选首更神清。
溪上玉楼同宴喜。
欢醉。
对堤杯叶惜秋英。
尽道贤人聚吴分。
试问。
也应旁有老人星。
人意共怜花月满。
花好月圆人又散。
欢情去逐远云空，往事过如幽梦断。
草树争春红影乱。
一唱鸡声千万怨。
任教迟日更添长，能得几时抬眼看。
相离徒有相逢梦。
门外马蹄尘已动。
怨歌留待醉时听，远目不堪空际送。
今宵风月知谁共。
声咽琵琶槽上凤。
人生无物比多情，江水不深山不重。
檀槽碎响金丝拨。
露湿浔阳江上月。
不知商妇为谁愁，一曲行人留晚发。
画堂花入新声别。
红蕊调高弹未彻。
暗将深意语胶弦，长愿弦丝无断绝。
插花劝酒盐桥馆。
召节促行龙阙远。
吴船渐起晚潮生。
蛮榼未空寒日短。
庆门奕世隆宸眷。
归到月陂梅已绽。
有情愿寄向南枝，图得洛阳春色看。
南园花正盛，复为此词以寄意般涉调去年春入芳菲国。
青蕊如梅终忍摘。
阑边徒欲说想思，绿蜡密缄朱粉饰。
归来故苑重寻觅。
花满旧枝心更惜。
鸳鸯从小自相双，若不多情头不白。
龙头舴艋吴儿竞。
笋柱秋千游女并。
芳洲拾翠暮忘归，秀野踏青来不定。
行云去后遥山暝。
已放笙歌池院静。
中庭月色正清明，无数杨花过无影。
轻牙低掌随声听。
合调破空云自凝。
姝娘翠黛有人描，琼女分鬟待谁并。
弄妆俱学闲心性。
固向鸾台同照影。
双头莲子一时花，天碧秋池水如镜。
飞云过尽，明河浅、天无畔。
草色栖萤，霜华清暑，轻飔弄袂，澄澜拍岸。
宴玉尘谈宾，倚琼枝、秀挹雕觞满。
午夜中秋，十分圆月，香槽拨凤，朱弦轧雁。
正是欲醒还醉，临空怅远。
壶更叠换。
对东西、数里回塘，恨零落芙蓉、春不管。
笼灯待散。
谁知道、座有离人，目断双歌伴。
烟江艇子归来晚。
捧黄封诏卷。
随处是、离亭别宴。
红翠成轮歌未遍。
已恨野桥风便。
此去济南非久，惟有凤池鸾殿。
三月花飞几片。
又减却、芳菲过半。
千里恩深云海浅。
民爱比、春流不断。
更上玉楼西，归雁与、征帆共远。
心膂良臣，帷幄元勋，左右万几。
暂武林分阃，东南外翰，锦衣乡社，未满瓜时。
易镇梧台，宣条期岁，又西指夷桥千骑移。
珠滩上，喜甘棠翠荫，依旧春晖。
须知。
系国安危。
料节召、还趋浴凤池。
且代工施化，持钧播泽，置盂天下，此外何思。
素卷书名，赤松游道，飙驭云軿仙可期。
湖山美，有啼猿唳鹤，相望东归。
延寿芸香七世孙。
华轩承大对，见经纶。
溟鱼一息化天津。
袍如草，三百骑，从清尘。
玉树莹风神。
同时棠棣萼，一家春。
十年身是凤池人。
蓬莱阁，黄阁主，迟谈宾。
参差竹。
吹断相思曲。
情不足，西北有楼穷远目。
忆苕溪、寒影透清玉。
秋雁南飞速。
菰草绿。
应下溪头沙上宿。
惜霜蟾照夜云天。
朦胧影、画勾阑。
人情纵似长情月，算一年年。
又能得、几番圆。
欲寄西江题叶字，流不到、五亭前。
东池始有荷新绿，尚小如钱。
问何日藕、几时莲。
青袍如草。
得意还年少。
马跃绿螭金络脑。
寒食乍临新晓。
曲池斜度鸾桥。
西园一片笙箫。
自欲胜留春住，风花无奈飘飘。
曾居别乘康吴俗。
民到于今歌不足。
骊驭征鞭。
一去东风十二年。
重来却拥诸侯骑。
宝带垂鱼金照地。
和气融人。
清霅千家日日春。
佳人学得平阳曲。
纤纤玉笋横孤竹。
一弄入云声。
海门江月清。
髻摇金钿落。
惜恐樱唇薄。
听罢已依依。
莫吹杨柳枝。
藕丝衫翦猩红窄。
衫轻不碍琼肤白。
缦鬓小横波。
花楼东是家。
上湖闲荡桨。
粉艳芙蓉样。
湖水亦多情。
照妆天底清。
牛星织女年年别。
分明不及人间物。
匹鸟少孤飞。
断沙犹并栖。
洗车昏雨过。
缺月云中堕。
斜汉晓依依。
暗蛩还促机。
双针竞引双丝缕。
家家尽道迎牛女。
不见渡河时。
空闻乌鹊飞。
西南低片月。
应恐云梳发。
寄语问星津。
谁为得巧人。
飞阁危桥相倚。
人独立东风，满衣轻絮。
还记忆江南，如今天气。
正白苹花，绕堤涨流水。
寒梅落尽谁寄。
方春意无穷，青空千里。
愁草树依依，关城初闭。
对月黄昏，角声傍烟起。
艳色不须妆样。
风韵好天真，画毫难上。
花影滟金尊，酒泉生浪。
镇欲留春，傍花为春唱。
银塘玉字空旷。
冰齿映轻唇，蕊红新放。
声宛转，疑随烟香悠扬。
对暮林静，寥寥振清响。
南园已恨归来晚。
芳菲满眼。
春工偏上好花多，疑不向、空枝暖。
惜恐红云易散。
丛丛乍遍。
当时犹有蕊如梅，问几日上、东风绽。
华灯火树红相斗。
往来如昼。
桥河水白天青，讶别生星斗。
落梅秾李还依旧。
宝钗沽酒。
晓蟾残漏心情，恨雕鞍归后。
宝床香重春眠觉。
魫窗难晓。
新声丽色千人，歌后庭清妙。
青骢一骑来飞鸟。
靓妆难好。
至今落日寒蟾，照台城秋草。
梦短寒夜长，坐待清霜晓。
临镜无人为整妆，但自学、孤鸾照。
楼台红树杪。
风月依前好。
江水东流郎在西，问尺素、何由到。
鸣鞘电过晓闱静。
敛龙旂风定。
凤楼远出霏烟，闻笑语、中天迥。
清光近。
欢声竟。
鸳鸯集、仙花斗影。
更闻席曲瑶山，升瑞日、春宫永。
星桥火树，长安一夜，开遍红莲万蕊。
绮罗能借月中春，风露细、天清似水。
重城闭月，青楼夸乐，人在银潢影里。
画屏期约近收灯，归步急、双鸳欲起。
酒面滟金鱼。
吴娃唱。
吴潮上。
玉殿白麻书。
待君归后除。
勾留风月好。
平湖晓。
翠峰孤。
此景出关无。
西州空画图。
秀眼谩生千媚，钗玉重，髻云低。
寂寂挹妆羞泪，怨分携。
鸳帐愿从今夜，梦长连晓鸡。
小逐画船风月，渡江西。
焊拨紫槽金衬，双秀萼，两回鸾。
齐学汉宫妆样，竞婵娟。
三十六弦蝉闹，小弦蜂作团。
听尽昭君幽怨，莫重弹。
青楼宴，靓女荐瑶杯。
一曲白云江月满，际天拖练夜潮来。
人物误瑶台。
醺醺酒，拂拂上双腮。
媚脸已非朱淡粉，香红全胜雪笼梅。
标格外尘埃。
春城三二月。
禁柳飘绵未歇。
仙篽生香，轻云凝紫，临层阙歌掌明珠滑。
酒脸红霞发。
华省名高，少年得意时节。
画刻三题彻。
梯汉同登蟾窟。
玉殿初宣，银袍齐脱，生仙骨。
花探都门晓，马跃芳衢阔。
宴罢东风，鞭梢一行飞雪。
野绿连空，天青垂水，素色溶漾都净。
柔柳摇摇，坠轻絮无影。
汀洲日落人归，修巾薄袂，撷香拾翠相竞。
如争凌波，泊烟渚春暝。
彩绦朱索新整。
宿绣屏、画船风定。
金凤响双槽，弹出今古幽思谁省。
玉盘大小乱珠迸。
酒上妆面，花艳媚相并。
重听。
尽汉妃一曲，江空月静。
外潮莲子长参差。
霁山青处鸥飞。
水天溶漾画桡迟。
人影鉴中移。
桃叶浅声双唱，杏红深色轻衣。
小荷障面避斜晖。
分得翠阴归。
双门晓锁响朱扉。
千骑拥、万人随。
风乌弄影画船移。
歌时泪，和别怨，作秋悲。
寒潮小，渡淮迟。
吴越路、渐天涯。
宋王台上为相思。
江云下，日西尽，雁南飞。
主人宴客玉楼西。
风飘雪、忽雰霏。
唐昌花蕊渐平枝。
浮光里，寒声聚，队禽栖。
惊晓日，喜春迟。
野桥时伴梅飞。
山明日远霁云披。
溪上月，堂下水，并春晖。
夭非花艳轻非雾。
来夜半、天明去。
来如春梦不多时，去似朝云何处。
远鸡栖燕，落星沈月，紞紞城头鼓。
参差渐辨西池树。
珠阁斜开户。
绿苔深径少人行，苔上屐痕无数。
余香遗粉，剩衾闲枕，天把多情付。
山围画障。
风溪弄月清深漾。
玉楼苕馆人相望。
下若醲醅，竞欲金钗当。
使君劝醉青娥唱。
分明仙曲云中响。
南园百卉千家赏。
和气兼春，不独花枝上。
粉艳明。
秋水盈。
柳样纤柔花样轻。
笑前双靥生。
寒江平。
江橹鸣。
谁道潮沟非远行。
回头千里情。
杜陵春，秦树晚。
伤别更堪临远。
南去信，欲凭谁。
归鸿多北归。
小桃枝，红蓓发。
今夜昔时风月。
休苦意，说相思。
少情人不知。
楼倚春江百尺高。
烟中还未见归桡。
几时期信似江潮。
花片片飞风弄蝶，柳阴阴下水平桥。
日长才过又今宵。
仙郎何日是来期。
无心云胜伊。
行云犹解傍山飞。
郎行去不归。
强匀画，又芳菲。
春深轻薄衣。
桃花无语伴相思。
阴阴月上时。
舞雪歌云。
闲淡妆匀。
蓝溪水、深染轻裙。
酒香醺脸，粉色生春。
更巧谈话，美情性，好精神。
江空无畔，凌波何处，月桥边、青柳朱门。
断钟残角，又送黄昏。
奈心中事，眼中泪，意中人。
武林乡，占第一湖山，咏画争巧。
鹫石飞来，倚翠楼烟霭，清猿啼晓。
况值禁垣师帅，惠政流入欢谣。
朝暮万景，寒潮弄月，乱峰回照。
天使寻春不早。
并行乐，免有花愁花笑。
持酒更听，红儿肉声长调。
潇湘故人未归，但目送游云孤鸟。
际天杪。
离情尽寄芳草。
恩如明月家家到。
无处无清照。
一帆秋色共云遥。
眼力不知人远、上江桥。
愿君书札来双鲤。
古汴东流水。
宋王台畔楚宫西。
正是节趣归路、近沙堤。
绿净无痕，过晓霁清苕，镜里游人。
红柱巧，彩船稳，当筵主、秘馆词臣。
吴娃劝饮韩娥唱，竞艳容、左右皆春。
学为行雨，傍画桨，从教水溅罗裙。
溪烟混月黄昏。
渐楼台上下，火影星分。
飞槛倚，斗牛近，响箫鼓、远破重云、归轩未至千家待，掩半妆、翠箔朱门。
衣香拂面，扶醉卸簪花，满袖余煴。
汀苹白。
苕水碧。
每逢花驻乐，随处欢席。
别时携手看春色。
萤火而今，飞破秋夕。
旱河流，如带窄。
任身轻似叶，何计归得。
断云孤鹜青山极。
楼上徘徊，无尽相忆。
溪女送花随处，沙鸥避乐分行。
游舸已如图障里，小屏犹画潇湘。
人面新生酒艳，日痕更欲春长。
衣上交枝斗色，钗头比翼相双。
片段落霞明水底，风纹时动妆光。
宾从夜归无月，千灯万火河塘。
流泉宛转双开窦。
带染轻纱皱。
何人暗得金船酒。
拥罗绮前后。
绿定见花影，并照与、艳妆争秀。
行尽曲名，休更再歌杨柳。
光生飞动摇琼甃。
隔障笙箫奏。
须知短景欢无足，又还过清昼。
翰图迟归来，传骑恨、留住难久。
异日凤凰池上，为谁思旧。
海宇，称庆。
复生元圣。
风入南薰。
拜恩遥阙，衣上晓色犹春。
望尧云。
游钧广乐人疑梦。
仙声共。
日转旗光动。
无疆帝算，何独待祝华封。
与天同。
小圆珠串静慵拈。
夜厌厌。
下重帘。
曲屏斜烛，心事入眉尖。
金字半开香穗小，愁不寐，恨西蟾。
近鬓彩钿云雁细。
好客艳、花枝争媚。
学双燕、同栖还并翅。
我合著、你难分离。
这佛面、前生应布施。
你更看、蛾眉下秋水。
似赛九底、邮他三五二。
正闷里、也须欢喜。
红粉苔墙。
透新春消息，梅粉先芳。
奇葩异卉，汉家宫额涂黄。
何人斗巧，运紫檀、翦出蜂房。
应为是、中央正色，东君别与清香。
仙姿自称霓裳。
更孤标俊格，非雪凌霜。
黄昏院落，为谁密解罗囊。
银瓶注水，浸数枝、小阁幽窗。
春睡起，纤条在手，厌厌宿酒残妆。
乍暖还轻冷。
风雨晚来方定。
庭轩寂寞近清明，残花中酒，又是去年病。
楼头画角风吹醒。
入夜重门静。
那堪更被明月，隔墙送过秋千影。
飘尽寒梅，笑粉蝶游蜂未觉。
渐迤逦、水明山秀，暖生帘幕。
过雨小桃红未透，舞烟新柳青犹弱。
记画桥深处水边亭，曾偷约。
多少恨，今犹昨。
愁和闷，都忘却。
拚从前烂醉，被花迷著。
晴鸽试铃风力软，雏莺弄舌春寒薄。
但只愁、锦绣闹妆时，东风恶。
野树秋声满。
对雨壁、风灯乱、云低翠帐，烟销素被，签动重幔。
甚客怀、先自无消遣。
更篱落、秋虫叹。
叹樊川、风流减。
旧欢难得重见。
停酒说扬州，平山月、应照棋观。
绿绮为谁弹，空传广陵散。
但光纱短帽，窄袖轻衫，犹记竹西庭院。
老鹤何时去，认琼花一面。
肃肃秺侯清慎，温温契苾知诗。
能推测隐救民饥，况乃义方教子。
宪府两飞鹗荐，士林竟赋怀辞。
天门正美可前知，入侍钩天从此。
肠断送韶华。
为惜杨花。
雪球摇曳逐风斜。
容易著人容易去，飞过谁家。
聚散苦咨嗟。
无计留他。
行人洒泪滴流霞。
今日画堂歌舞地，明日天涯。
步帐摇红绮。
晓月堕，沈烟砌。
缓板香檀，唱彻伊家新制。
怨入眉头，敛黛峰横翠。
芭蕉寒，雨声碎。
镜华翳。
闲照孤鸾戏。
思量去时容易。
钿盒瑶钗，至今冷落轻弃。
望极蓝桥，但暮云千里。
几重山，几重水。
碧波落日寒烟聚，望遥山、迷离红树。
小艇载人来，约尊酒、商量歧路。
衰柳断桥西，共携手、攀条无语。
水际见鹥凫，一对对、眠沙溆。
西陵松柏青如故。
翦烟花、幽兰啼露。
油壁间花骢，那禁得、风吹细雨。
饶他此后更思量，总莫似、当筵情绪。
镜面绿波平，照几度、人来去。
秋露坠。
滴尽楚兰红泪。
往事旧欢何限意。
思量如梦寐。
人貌老于前岁。
风月宛然无异。
座有嘉宾尊有桂。
莫辞终夕醉。
海上蟠桃易熟，人间好月长圆。
惟有擘钗分钿侣，离别常多会面难。
此情须问天。
蜡烛到明垂泪，熏炉尽日生烟。
一点凄凉愁绝意，谩道秦筝有剩弦。
何曾为细传。
燕子欲归时节，高楼昨夜西风。
求得人间成小会，试把金尊傍菊丛。
歌长粉面红。
斜日更穿帘幕，微凉渐入梧桐。
多少襟情言不尽，写向蛮笺曲调中。
此情千万重。
忆得去年今日，黄花已满东篱。
曾与玉人临小槛，共折香英泛酒卮。
长条插鬓垂。
人貌不应迁换，珍丛又睹芳菲。
重把一尊寻旧径，所惜光阴去似飞。
风飘露冷时。
湖上西风斜日，荷花落尽红英。
金菊满丛珠颗细，海燕辞巢翅羽轻。
年年岁岁情。
美酒一杯新熟，高歌数阕堪听。
不向尊前同一醉，可奈光阴似水声。
迢迢去未停。
阆苑瑶台风露秋。
整鬟凝思捧觥筹。
欲归临别强迟留。
月好谩成孤枕梦，酒阑空得两眉愁。
此时情绪悔风流。
三月和风满上林。
牡丹妖艳直千金。
恼人天气又春阴。
为我转回红脸面，向谁分付紫檀心。
有情须殢酒杯深。
一曲新词酒一杯。
去年天气旧亭台。
夕阳西下几时回。
无可奈何花落去，似曾相识燕归来。
小园香径独徘徊。
红蓼花香夹岸稠。
绿波春水向东流。
小船轻舫好追游。
渔父酒醒重拨棹，鸳鸯飞去却回头。
一杯销尽两眉愁。
淡淡梳妆薄薄衣。
天仙模样好容仪。
旧欢前事入颦眉。
闲役梦魂孤烛暗，恨无消息画帘垂。
且留双泪说相思。
小阁重帘有燕过。
晚花红片落庭莎。
曲阑干影入凉波。
一霎好风生翠幕，几回疏雨滴圆荷。
酒醒人散得愁多。
宿酒才醒厌玉卮。
水沈香冷懒熏衣。
早梅先绽日边枝。
寒雪寂寥初散后，春风悠扬欲来时。
小屏闲放画帘垂。
绿叶红花媚晓烟。
黄蜂金蕊欲披莲。
水风深处懒回船。
可惜异香珠箔外，不辞清唱玉尊前。
使星归觐九重天。
湖上西风急暮蝉。
夜来清露湿红莲。
少留归骑促歌筵。
为别莫辞金盏酒。
入朝须近玉炉烟。
不知重会是何年。
杨柳阴中驻彩旌。
芰荷香里劝金觥。
小词流入管弦声。
只有醉吟宽别恨，不须朝暮促归程。
雨条烟叶系人情。
一向年光有限身。
等闲离别易销魂。
酒筵歌席莫辞频。
满目山河空念远，落花风雨更伤春。
不如怜取眼前人。
玉碗冰寒滴露华。
粉融香雪透轻纱。
晚来妆面胜荷花。
鬓亸欲迎眉际月，酒红初上脸边霞。
一场春梦日西斜。
蕣华浓，山翠浅。
一寸秋波如剪。
红日永，绮筵开。
暗随仙驭来。
遏云声，回雪袖。
占断晓莺春柳。
才送目，又颦眉。
此情谁得知。
寒鸿高，仙露满。
秋入银河清浅。
逢好客，且开眉。
盛年能几时。
宝筝调，罗袖软。
拍碎画堂檀板。
须尽醉，莫推辞。
人生多别离。
雪藏梅，烟著柳。
依约上春时候。
初送雁，欲闻莺。
绿池波浪生。
探花开，留客醉。
忆得去年情味。
金盏酒，玉炉香。
任他红日长。
菊花残，梨叶堕。
可惜良辰虚过。
新酒熟，绮筵开。
不辞红玉杯。
蜀弦高，羌管脆。
慢飐舞娥香袂。
君莫笑，醉乡人。
熙熙长似春。
槛菊愁烟兰泣露。
罗幕轻寒，燕子双飞去。
明月不谙离恨苦。
斜光到晓穿朱户。
昨夜西风凋碧树。
独上高楼，望尽天涯路。
欲寄彩笺兼尺素。
山长水阔知何处。
紫府群仙名籍秘。
五色斑龙，暂降人间世。
海变桑田都不记，蟠桃一熟三千岁。
露滴彩旌云绕袂。
谁信壶中，别有笙歌地。
门外落花随水逝。
相看莫惜尊前醉。
露下风高，井梧宫簟生秋意。
画堂筵启。
一曲呈珠缀。
天外行云，欲去凝香袂。
炉烟起。
断肠声里。
敛尽双蛾翠。
青苹昨夜秋风起。
无限个、露莲相倚。
独凭朱阑、愁望晴天际。
空目断、遥山翠。
彩笺长，锦书细。
谁信道、两情难寄。
可惜良辰好景、欢娱地。
只恁空憔悴。
留花不住怨花飞。
向南园、情绪依依。
可惜倒红斜白、一枝枝。
经宿雨、又离披。
凭朱槛，把金卮。
对芳丛、惆怅多时。
何况旧欢新恨阻心期。
空满眼、是相思。
柳条花颣恼青春。
更那堪、飞絮纷纷。
一曲细清脆、倚朱唇。
斟绿酒、掩红巾。
追往事，惜芳唇。
暂时间、留住行云。
端的自家心下、眼中人。
到处里、觉尖新。
春花秋草。
只是催人老。
总把千山眉黛扫。
未抵别愁多少。
劝君绿酒金杯。
莫嫌丝管声催。
兔走乌飞不住，人生几度三台。
秋光向晚，小阁初开宴。
林叶殷红犹未遍。
雨后青苔满院。
萧娘劝我金卮。
殷勤更唱新词。
暮去朝来即老，人生不饮何为。
春来秋去。
往事知何处。
燕子归飞兰泣露。
光景千留不住。
酒阑人散忡忡。
闲阶独倚梧桐。
记得去年今日，依前黄叶西风。
金风细细。
叶叶梧桐坠。
绿酒初尝人易醉。
一枕小窗浓睡。
紫薇朱槿花残。
斜阳却照阑干。
双燕欲归时节，银屏昨夜微寒。
红笺小字。
说尽平生意。
鸿雁在云鱼在水。
惆怅此情难寄。
斜阳独倚西楼。
遥山恰对帘钩。
人面不知何处，绿波依旧东流。
淡薄梳妆轻结束。
天意与、脸红眉绿。
断环书素传情久，许双飞同宿。
一饷无端分比目。
谁知道、风前月底，相看未足。
此心终拟，觅鸾弦重续。
记得香闺临别语。
彼此有、万重心诉。
淡云轻霭知多少，隔桃源无处。
梦觉相思天欲曙。
依前是、银屏画烛，宵长岁暮。
此时何计，托鸳鸯飞去。
春风不负东君信，遍拆群芳。
燕子双双。
依旧衔泥入杏梁。
须知一盏花前酒。
占得韶光。
莫话匆忙。
梦里浮生足断肠。
红英一树春来早，独占芳时。
我有心期。
把酒攀条惜绛蕤。
无端一夜狂风雨，暗落繁枝。
蝶怨莺悲。
满眼春愁说向谁。
阳和二月芳菲遍，暖景溶溶。
戏蝶游蜂。
深入千花粉艳中。
何人解系天边日，占取春风。
免使繁红。
一片西飞一片东。
樱桃谢了梨花发，红白相催。
燕子归来。
几处风帘绣户开。
人生乐事知多少，且酌金杯。
管咽弦哀。
慢引萧娘舞袖回。
古罗衣上金针样，绣出芳妍。
玉砌朱阑。
紫艳红英照日鲜。
佳人画阁新妆了，对立丛边。
试摘婵娟。
贴向眉心学翠钿。
时光只解催人老，不信多情。
长恨离亭。
泪滴春衫酒易醒。
梧桐昨夜西风急，淡月胧明。
好梦频惊。
何处高楼雁一声。
林间摘遍双双叶，寄与相思。
朱槿开时。
尚有山榴一两枝。
荷花欲绽金莲子，半落红衣。
晚雨微微。
待得空梁宿燕归。
风转蕙，千露催莲。
莺语尚绵蛮。
尧蓂随月欲团圆。
真驭降荷兰。
褰油幕。
调清乐。
四海一家同乐。
千官心在玉炉香。
圣寿祝天长。
歌敛黛，舞萦风。
迟日象筵中。
分行珠翠簇繁红。
云髻袅珑璁。
金炉暖。
龙香远。
共祝尧龄万万。
曲终休解画罗衣，留伴彩云飞。
花不尽，柳无穷。
应与我情同。
觥船一棹百分空。
何处不相逢。
朱弦悄。
知音少。
天若有情应老。
劝君看取利名场。
今古梦茫茫。
烛飘花，香掩烬，中夜酒初醒。
画楼残点两三声。
窗外月胧明。
晓帘垂，惊鹊去。
好梦不知何处。
南园春色已归来。
庭树有寒梅。
曙河低，斜月淡，帘外早凉天。
玉楼清唱倚朱弦。
余韵入疏烟。
脸霞轻，眉翠重。
欲舞钗钿摇动。
人人如意祝炉香。
为寿百千长。
别来音信千里。
怅此情难寄。
碧纱秋月，梧桐夜雨，几回无寐。
楼高目断，天遥云黯，只堪憔悴。
念兰堂红烛，心长焰短，向人垂泪。
重阳过后，西风渐紧，庭树叶纷纷。
朱阑向晓，芙蓉妖艳，特地斗芳新。
霜前月下，斜红淡蕊，明媚欲回春。
莫将琼萼等闲分。
留赠意中人。
霜花满树，兰凋蕙惨，秋艳入芙蓉。
胭脂嫩脸，金黄轻蕊，犹自怨西风。
前欢往事，当歌对酒，无限到心中。
更凭朱槛忆芳容。
肠断一枝红。
芙蓉花发去年枝。
双燕欲归飞。
兰堂风软，金炉香暖，新曲动帘帷。
家人拜上千春寿，深意满琼卮。
绿鬓朱颜，道家装束，长似少年时。
谢家庭槛晓无尘。
芳宴祝良辰。
风流妙舞，樱桃清唱，依约驻行云。
榴花一盏浓香满，为寿百千春。
岁岁年年，共欢同乐，嘉庆与时新。
三月暖风，开却好花无限了，当年丛下落纷纷。
最愁人。
长安多少利名身。
若有一杯香桂酒，莫辞花下醉芳茵。
且留春。
春色初来，遍拆红芳千万树，流莺粉蝶斗翻飞。
恋香枝。
劝君莫惜缕金衣。
把酒看花须强饮，明朝后日渐离披。
惜芳时。
东风昨夜回梁苑。
日脚依稀添一线。
旋开杨柳绿蛾眉，暗拆海棠红粉面。
无情一去云中雁。
有意归来梁上燕。
有情无意且休论，莫向酒杯容易散。
帘旌浪卷金泥凤。
宿醉醒来长瞢忪。
海棠开后晓寒轻，柳絮飞时春睡重。
美酒一杯谁与共。
往事旧欢时节动。
不如怜取眼前人，免更劳魂兼役梦。
燕鸿过后莺归去。
细算浮生千万绪。
长于春梦几多时，散似秋云无觅处。
闻琴解佩神仙侣。
挽断罗衣留不住。
劝君莫作独醒人，烂醉花间应有数。
池塘水绿风微暖。
记得玉真初见面。
重头歌韵响铮琮，入破舞腰红乱旋。
玉钩阑下香阶畔。
醉后不知斜日晚。
当时共我赏花人，点检如今无一半。
玉楼朱阁横金锁。
寒食清明春欲破。
窗间斜月两眉愁，帘外落花双泪堕。
朝云聚散真无那。
百岁相看能几个。
别来将为不牵情，万转千回思想过。
朱帘半下香销印。
二月东风催柳信。
琵琶旁畔且寻思，鹦鹉前头休借问。
惊鸿去后生离恨。
红日长时添酒困，未知心在阿谁边，满眼泪珠言不尽。
杏梁归燕双回首。
黄蜀葵花开应候。
画堂元是降生辰，玉盏更斟长命酒。
炉中百和添香兽。
帘外青蛾回舞袖。
此时红粉感恩人，拜向月宫千岁寿。
紫薇朱槿繁开后。
枕簟微凉生玉漏。
玳筵初启日穿帘，檀板欲开香满袖。
红衫侍女频倾酒。
龟鹤仙人来献寿。
欢声喜气逐时新，青鬓玉颜长似旧。
春葱指甲轻拢捻。
五彩条垂双袖卷。
寻香浓透紫檀槽，胡语急随红玉腕。
当头一曲情无限。
入破铮琮金凤战。
百分芳酒祝长春，再拜敛容抬粉面。
红绦约束琼肌稳。
拍碎香檀催急衮。
垅头呜咽水声繁，叶下间关莺语近。
美人才子传芳信。
明月清风伤别恨。
未知何处有知音。
长为此情言不尽。
长安紫陌春归早。
亸垂杨、染芳草。
被啼莺语燕催清晓。
正好梦、频惊觉。
当此际、青楼临大道。
幽会处、两情多少。
莫惜明珠百琲，占取长年少。
青梅煮酒斗时新。
天气欲残春。
东城南陌花下，逢著意中人。
回绣袂，展香茵。
叙情亲。
此情拚作，千尺游丝，惹住朝云。
东风杨柳欲青青。
烟淡雨初晴。
恼他香阁浓睡，撩乱有啼莺。
眉叶细，舞腰轻。
宿妆成。
一春芳意，三月如风，牵系人情。
芙蓉金菊斗馨香。
天气欲重阳。
远村秋色如画，红树间疏黄。
流水淡，碧天长。
路茫茫。
凭高目断。
鸿雁来时，无限思量。
数枝金菊对芙蓉。
摇落意重重。
不知多少幽怨，和露泣西风。
人散后，月明中。
夜寒浓。
谢娘愁卧，潘令闲眠，心事无穷。
露莲双脸远山眉。
偏与淡妆宜。
小庭帘幕春晚，闲共柳丝垂。
人别后，月圆时。
信迟迟。
心心念念，说尽无凭，只是相思。
秋风吹绽北池莲。
曙云楼阁鲜。
画堂今日嘉会，齐拜玉炉烟。
斟美酒，祝芳筵。
奉觥船。
宜春耐夏，多福庄严，富贵长年。
世间荣贵月中人。
嘉庆在今辰。
兰堂帘幕高卷，清唱遏行云。
持玉盏，敛红巾。
祝千春。
榴花寿酒，金鸭炉香，岁岁长新。
海棠珠缀一重重。
清晓近帘栊。
胭脂谁与匀淡，偏向脸边浓。
看叶嫩，惜花红。
意无穷。
如花似叶，岁岁年年，共占春风。
小桃花与早梅花，尽是芳妍品格。
未上东风先拆。
分付春消息。
佳人钗上玉尊前，朵朵秾香堪惜。
谁把彩毫描得。
免恁轻抛掷。
二月春风，正是杨花满路。
那堪更、别离情绪。
罗巾掩泪，任粉痕沾污。
争奈向、千留万留不住。
玉酒频倾，宿眉愁聚。
空肠断、宝筝弦柱。
人间后会，又不知何处。
魂梦里、也须时时飞去。
玉树微凉，渐觉银河影转。
林叶静、疏红欲遍。
朱帘细雨，尚迟留归燕。
嘉庆日、多少世人良愿。
楚竹惊鸾，秦筝起雁。
萦舞袖、急翻罗荐。
云回一曲，更轻栊檀板。
香炷远、同祝寿期无限。
一叶秋高，向夕红兰露坠。
风月好、乍凉天气。
长生此日，见人中嘉瑞。
斟寿酒、重唱妙声珠缀。
凤箢移宫，钿衫回袂。
帘影动、鹊炉香细。
南真宝录，赐玉京千岁。
良会永、莫惜流霞同醉。
细草愁烟，幽花怯露。
凭阑总是销魂处。
日高深院静无人，时时海燕双飞去。
带缓罗衣，香残蕙炷。
天长不禁迢迢路。
垂杨只解惹春风，何曾系得行人住。
祖席离歌，长亭别宴。
香尘已隔犹回面。
居人匹马映林嘶，行人去棹依波转。
画阁魂消，高楼目断。
斜阳只送平波远。
无穷无尽是离愁，天涯地角寻思遍。
碧海无波，瑶台有路。
思量便合双飞去。
当时轻别意中人，山长水远知何处。
绮席凝尘，香闺掩雾。
红笺小字凭谁附。
高楼目尽欲黄昏，梧桐叶上萧萧雨。
绿树归莺，雕梁别燕。
春光一去如流电。
当歌对酒莫沈吟，人生有限情无限。
弱袂萦春，修蛾写怨。
秦筝宝柱频移雁。
尊中绿醑意中人，花朝月夜长相见。
小径红稀，芳郊绿遍。
高台树色阴阴见。
春风不解禁杨花，濛濛乱扑行人面。
翠叶藏莺，朱帘隔燕。
炉香静逐游丝转。
一场愁梦酒醒时，斜阳却照深深院。
画鼓声中昏又晓。
时光只解催人老。
求得浅欢风日好。
齐揭调。
神仙一曲渔家傲。
绿水悠悠天杳杳。
浮生岂得长年少。
莫惜醉来开口笑。
须信道。
人间万事何时了。
荷叶荷花相间斗。
红娇绿嫩新妆就。
昨日小池疏雨后。
铺锦绣。
行人过去频回首。
倚遍朱阑凝望久。
鸳鸯浴处波文皱。
谁唤谢娘斟美酒。
萦舞袖。
当筵劝我千长寿。
荷叶初开犹半卷。
荷花欲拆犹微绽。
此叶此花真可羡。
秋水畔。
青凉伞映红妆面。
美酒一杯留客宴。
拈花摘叶情无限。
争奈世人多聚散。
频祝愿。
如花似叶长相见。
杨柳风前香百步。
盘心碎点真珠露。
疑是水仙开洞府。
妆景趣。
红幢绿盖朝天路。
小鸭飞来稠闹处。
三三两两能言语。
饮散短亭人欲去。
留不住。
黄昏更下萧萧雨。
粉笔丹青描未得。
金针彩线功难敌。
谁傍暗香轻采摘。
风渐渐。
船头解散双鸂鶒。
夜雨染成天水碧。
朝阳借出胭脂色。
欲落又开人共惜。
秋气逼。
盘中已见新莲菂。
罨画溪边停彩舫。
仙娥绣被呈新样。
飒飒风声来一饷。
愁四望。
残红片片随波浪。
琼脸丽人青步障。
风牵一袖低相向。
应有锦鳞闲倚傍。
秋水上。
时时绿柄轻摇扬。
宿蕊斗攒金粉闹。
青房暗结蜂儿小。
敛面似啼开似笑。
天与貌。
人间不是铅华少。
叶软香清无限好。
风头日脚乾催老。
待得玉京仙子到。
凭向道。
红颜只合长年少。
脸傅朝霞衣剪翠。
重重占断秋江水。
一曲采莲风细细。
人未醉。
鸳鸯不合惊飞起。
欲摘嫩条嫌绿刺。
闲敲画扇偷金蕊。
半夜月明珠露坠。
多少意，红腮点点相思泪。
越女采莲江北岸。
轻桡短棹随风便。
人貌与花相斗艳。
流水慢，时时照影看妆面。
莲叶层层张绿伞。
莲房个个垂金盏。
一把藕丝牵不断。
红日晚。
回头欲去心撩乱。
粉面啼红腰束素。
当年拾翠曾相遇。
密意深情谁与诉。
空怨慕，西池夜夜风兼露。
池上夕阳笼碧树。
池中短棹惊微雨。
水泛落英何处去。
人不语，东流到了无停住。
幽鹭慢来窥品格。
双鱼岂解传消息。
绿柄嫩香频采摘。
心似织。
条条不断谁牵役。
粉泪暗和清露滴。
罗衣染尽秋江色。
对面不言情脉脉。
烟水隔。
无人说似长相忆。
楚国细腰元自瘦。
文君腻脸谁描就。
日夜声声催箭漏。
昏复昼。
红颜岂得长如旧。
醉折嫩房和蕊嗅。
天丝不断清香透。
欲傍小阑凝坐久。
风满袖。
西池月上人归后。
嫩绿堪裁红欲绽。
蜻蜓点水鱼游畔。
一霎雨声香四散。
风飐乱。
高低掩映千千万。
总是调零终有恨。
能无眼下生留恋。
何似折来妆粉面。
勤看玩。
胜如落尽秋江岸。
剪翠妆红欲就。
折得清香满袖。
一对鸳鸯眠未足，叶下长相守。
莫傍细条寻嫩藕。
怕绿刺、罥衣伤手。
可惜许、月明风露好，恰在人归后。
越娥红泪泣朝云。
越梅从此学妖颦。
腊月初头、庾岭繁开后，特染妍华赠世人。
前溪昨夜深深雪，朱颜不掩天真。
何时驿使西归，寄与相思客，一枝新。
报道江南别样春。
江南残腊欲归时。
有梅红亚雪中枝。
一夜前村、间破瑶英拆，端的千花冷未知。
丹青改样匀朱粉，雕梁欲画犹疑。
何妨与向冬深，密种秦人路，夹仙溪。
不待夭桃客自迷。
紫薇枝上露华浓。
起秋风。
管弦声细出帘栊。
象筵中。
仙酒斟云液，仙歌转绕梁虹。
此时佳会庆相逢。
庆相逢。
欢醉且从容。
玉壶清漏起微凉。
好秋光。
金杯重叠满琼浆。
会仙乡。
新曲词丝管，新声更飐霓裳。
博山炉暖泛浓香。
泛浓香。
为寿百千长。
玉池波浪碧如鳞。
露莲新。
清歌一曲翠眉颦。
舞华茵。
满酌兰英酒，须知献寿千春。
太平无事荷君恩。
荷君恩。
齐唱望仙门。
玉露金风月正圆。
台榭早凉天。
画堂嘉会，组绣列芳筵。
洞府星辰龟鹤，来添福寿。
欢声喜色，同入金炉浓烟。
清歌妙舞，急管繁弦。
榴花满酌觥船。
人尽祝、富贵又长年。
莫教红日西晚，留著醉神仙。
阆苑神仙平地见，碧海架蓬瀛。
洞门相向，倚金铺微明。
处处天花撩乱，飘散歌声。
装真筵寿，赐与流霞满瑶觥。
红鸾翠节，紫凤银笙。
玉女双来近彩云。
随步朝夕拜三清。
为传王母金录，祝千岁长生。
一霎秋风惊画扇。
艳粉娇红，尚拆荷花面。
草际露垂虫响遍。
珠帘不下留归燕。
扫掠亭台开小院。
四坐清欢，莫放金杯浅。
龟鹤命长松寿远。
阳春一曲情千万。
紫菊初生朱槿坠。
月好风清，渐有中秋意。
更漏乍长天似水。
银屏展尽遥山翠。
绣幕卷波香引穗。
急管繁弦，共庆人间瑞。
满酌玉杯萦舞袂。
南春祝寿千千岁。
帘幕风轻双语燕。
午醉醒来，柳絮飞撩乱。
心事一春犹未见。
余花落尽青苔院。
百尺朱楼闲倚遍。
薄雨浓云，抵死遮人面。
消息未知归早晚。
斜阳只送平波远。
南雁依稀回侧阵。
雪霁墙阴，偏觉兰牙嫩。
中夜梦余消酒困。
炉香卷穗灯生晕。
急景流年都一瞬。
往事前欢，未免萦方寸。
腊后花期知渐近。
寒梅已作东风信。
庆生辰。
庆生辰是百千春。
开雅宴，画堂高会有诸亲。
钿函封大国，玉色受丝纶，感皇恩。
望九重、天上拜尧云。
今朝祝寿，祝寿数，比松椿。
斟美酒，至心如对月中人。
一声檀板动，一炷蕙香焚。
祷仙真。
愿年年今日、喜长新。
喜秋成。
见千门万户乐升平。
金风细，玉池波浪縠文生。
宿露沾罗幕，微凉入画屏。
张绮宴，傍熏炉蕙炷、和新声。
神仙雅会，会此日，象蓬瀛。
管弦清，旋翻红袖学飞琼。
光阴无暂住，欢醉有闲情。
祝辰星。
愿百千为寿、献瑶觥。
乐秋天。
晚荷花缀露珠圆。
风日好，数行新雁贴寒烟。
银簧调脆管，琼柱拨清弦。
捧觥船。
一声声、齐唱太平年。
人生百岁，离别易，会逢难。
无事日，剩呼宾友启芳筵。
星霜催绿鬓，风露损朱颜。
惜清欢。
又何妨、沈醉玉尊前。
芳莲九蕊开新艳。
轻红淡白匀双脸。
一朵近华堂。
学人宫样妆。
看时斟美酒。
共祝千年寿。
销得曲中夸。
世间无此花。
秋花最是黄葵好。
天然嫩态迎秋早。
染得道家衣。
淡妆梳洗时。
晓来清露滴。
一一金杯侧。
插向绿云鬓。
便随王母仙。
人人尽道黄葵淡。
侬家解说黄葵艳。
可喜万般宜。
不劳朱粉施。
摘承金盏酒。
劝我千长寿。
擎作女真冠。
试伊娇面看。
高梧叶下秋光晚。
珍丛化出黄金盏。
还似去年时。
傍阑三两枝。
人情须耐久。
花面长依旧。
莫学蜜蜂儿。
等闲悠扬飞。
梅蕊雪残香瘦。
罗幕轻寒微透。
多情只似春杨柳。
占断可怜时候。
萧娘劝我杯中酒。
翻红袖。
金乌玉兔长飞走。
争得朱颜依旧。
向晓雪花呈瑞。
飞遍玉城瑶砌。
何人剪碎天边桂。
散作瑶田琼蕊。
萧娘敛尽双蛾翠。
回香袂。
今朝有酒今朝醉。
遮莫更长无睡。
昨日探春消息，湖上绿波平。
无奈绕堤芳草，还向旧痕生。
有酒且醉瑶觥。
更何妨、檀板新声。
谁教杨柳千丝，就中牵系人情。
春色渐芳菲也，迟日满烟波。
正好艳阳时节，争奈落花何。
醉来拟恣狂歌。
断肠中、赢得愁多。
不如归傍纱窗，有人重画双蛾。
梅花漏泄春消息。
柳丝长，草芽碧。
不觉星霜鬓边白。
念时光堪惜。
兰堂把酒留嘉客。
对离筵，驻行色。
千里音尘便疏隔。
合有人相忆。
家住西秦。
赌博艺随身。
花柳上、斗尖新。
偶学念奴声调，有时高遏行云。
蜀锦缠头无数，不负辛勤。
数年来往咸京道，残杯冷炙谩消魂。
衷肠事、托何人。
若有知音见采，不辞遍唱阳春。
一曲当筵落泪，重掩罗巾。
芙蓉一朵霜秋色。
迎晓露、依依先拆。
似佳人、独立倾城，傍朱槛、暗传消息。
静对西风脉脉。
金蕊绽、粉红如滴。
向兰堂、莫厌重深，免清夜、微寒渐逼。
红丝一曲傍阶砌。
珠露下、独呈纤丽。
剪鲛绡、碎作香英，分彩线、簇成娇蕊。
向晚群花欲悴。
放朵朵、似延秋意。
待佳人、插向钗头，更袅袅、低临凤髻。
帝城春暖。
御柳暗遮空苑。
海燕双双，拂扬帘栊。
女伴相携、共绕林间路，折得樱桃插髻红。
昨夜临明微雨，新英遍旧丛。
宝马香车、欲傍西池看，触处杨花满袖风。
后园春早。
残雪尚濛烟草。
数树寒梅，欲绽香英。
小妹无端、折尽钗头朵，满把金尊细细倾。
忆得往年同伴，沈吟无限情。
恼乱东风、莫便吹零落，惜取芳菲眼下明。
斗城池馆。
二月风和烟暖。
绣户珠帘，日影初长。
玉辔金鞍、缭绕沙堤路，几处行人映绿杨。
小槛朱阑回倚，千花浓露香。
脆管清弦、欲奏新翻曲，依约林间坐夕阳。
资善堂中三十载，旧人多是凋零。
与君相见最伤情。
一尊如旧，聊且话平生。
此别要知须强饮，雪残风细长亭。
待君归觐九重城。
帝宸思旧，朝夕奉皇明。
双燕归飞绕画堂。
似留恋虹梁。
清风明月好时光。
更何况、绮筵张。
云衫侍女，频倾寿酒，加意动笙簧。
人人心在玉炉香。
庆佳会、祝延长。
金鸭香炉起瑞烟。
呈妙舞开筵。
阳春一曲动朱弦。
斟美酒、泛觥船。
中秋五日，风清露爽，犹是早凉天。
蟠桃花发一千年。
祝长寿、比神仙。
千缕万条堪结。
占断好风良月。
谢娘春晚先多愁，更撩乱、絮飞如雪。
短亭相送处，长忆得、醉中攀折。
年年岁岁好时节。
怎奈尚、有人离别。
玉宇秋风至。
帘幕生凉气。
朱槿犹开，红莲尚拆，芙蓉含蕊。
送旧巢归燕拂高檐，见梧桐叶坠。
嘉宴凌晨启。
金鸭飘香细。
凤竹鸾丝，清歌妙舞，尽呈游艺。
愿百千遐寿此神仙，有年年岁岁。
梨叶疏红蝉韵歇。
银汉风高，玉管声凄切。
枕簟乍凉铜漏咽。
谁教社燕轻离别。
草际蛩吟珠露结。
宿酒醒来，不记归时节。
多少衷肠犹未说。
朱帘一夜朦胧月。
燕子来时新社，梨花落后清明。
池上碧苔三四点，叶底黄鹂一两声。
日长飞絮轻。
巧笑东邻女伴，采桑径里逢迎。
疑怪昨宵春梦好，元是今朝斗草赢。
笑从双脸生。
幕天席地斗豪奢。
歌妓捧红牙。
从他醉醒醒醉，斜插满头花。
车载酒，解貂贳。
尽繁华。
儿孙贤俊，家道荣昌，祝寿无涯。
喧天丝竹韵融融。
歌唱画堂中。
玲女世间希有，烛影夜摇红。
一同笑，饮千钟。
兴何穷。
功成名遂，富足年康，祝寿如松。
轻舟短棹西湖好，绿水逶迤。
芳草长堤。
隐隐笙歌处处随。
无风水面琉璃滑，不觉船移。
微动涟漪。
惊起沙禽掠岸飞。
春深雨过西湖好，百卉争妍。
蝶乱蜂喧。
晴日催花暖欲然。
兰桡画舸悠悠去，疑是神仙。
返照波间。
水阔风高扬管弦。
画船载酒西湖好，急管繁弦。
玉盏催传。
稳泛平波任醉眠。
行云却在行舟下，空水澄鲜。
俯仰留连。
疑是湖中别有天。
群芳过后西湖好，狼籍残红。
飞絮濛濛。
垂柳阑干尽日风。
笙歌散尽游人去，始觉春空。
垂下帘栊。
双燕归来细雨中。
何人解赏西湖好，佳景无时。
飞盖相追。
贪向花间醉玉卮。
谁知闲凭阑干处，芳草斜晖。
水远烟微。
一点沧洲白鹭飞。
清明上巳西湖好，满目繁华。
争道谁家。
绿柳朱轮走钿车。
游人日暮相将去，醒醉喧哗。
路转堤斜。
直到城头总是花。
荷花开后西湖好，载酒来时。
不用旌旗。
前后红幢绿盖随。
画船撑入花深处，香泛金卮。
烟雨微微。
一片笙歌醉里归。
天容水色西湖好，云物俱鲜。
鸥鹭闲眠。
应惯寻常听管弦。
风清月白偏宜夜，一片琼田。
谁羡骖鸾。
人在舟中便是仙。
残霞夕照西湖好，花坞苹汀，十顷波平，野岸无人舟自横。
西南月上浮云散，轩槛凉生。
莲芰香清。
水面风来酒面醒。
平生为爱西湖好，来拥朱轮。
富贵浮云。
俯仰流年二十春。
归来恰似辽东鹤，城郭人民。
触目皆新。
谁识当年旧主人。
画楼钟动君休唱，往事无踪。
聚散匆匆。
今日欢娱几客同。
去年绿鬓今年白，不觉衰容。
明月清风。
把酒何人忆谢公。
十年一别流光速，白首相逢。
莫话衰翁。
但斗尊前语笑同。
劝君满酌君须醉，尽日从容。
画鹢牵风。
即去朝天沃舜聪。
十年前是尊前客，月白风清，忧患凋零。
老去光阴速可惊。
鬓华虽改心无改，试把金觥。
旧曲重听。
犹似当年醉里声。
平山阑槛倚晴空。
山色有无中。
手种堂前垂柳，别来几度春风。
文章太守，挥毫万字，一饮千钟。
行乐直须年少，尊前看取衰翁。
苹满溪。
柳绕堤。
相送行人溪水西。
回时陇月低。
烟霏霏。
风凄凄。
重倚朱门听马嘶。
寒鸥相对飞。
花似伊。
柳似伊。
花柳青春人别离。
低头双泪垂。
长江东。
长江西。
两岸鸳鸯两处飞。
相逢知几时。
深花枝。
浅花枝。
深浅花枝相并时。
花枝难似伊。
玉如肌。
柳如眉。
爱著鹅黄金缕衣。
啼妆更为谁。
清晨帘幕卷轻霜。
呵手试梅妆。
都缘自有离恨，故画作远山长。
思往事，惜流芳。
易成伤。
拟歌先敛，欲笑还颦，最断人肠。
候馆梅残，溪桥柳细。
草薰风暖摇征辔。
离愁渐远渐无穷，迢迢不断如春水。
寸寸柔肠，盈盈粉泪。
楼高莫近危阑倚。
平芜尽处是春山，行人更在春山外。
雨霁风光，春分天气。
千花百卉争明媚。
画梁新燕一双双，玉笼鹦鹉愁孤睡。
薜荔依墙，莓苔满地。
青楼几处歌声丽。
蓦然旧事上心来，无言敛皱眉山翠。
江南蝶，斜日一双双。
身似何郎全傅粉，心如韩寿爱偷香。
天赋与轻狂。
微雨后，薄翅腻烟光。
才伴游蜂来小院，又随飞絮过东墙。
长是为花忙。
留春不住。
燕老莺慵无觅处。
说似残春。
一老应无却少人。
风和月好。
办得黄金须买笑。
爱惜芳时。
莫待无花空折枝。
伤怀离抱。
天若有情天亦老。
此意如何。
细似轻丝渺似波。
扁舟岸侧。
枫叶荻花秋索索。
细想前欢。
须著人间比梦间。
楼台向晓。
淡月低云天气好。
翠幕风微。
宛转梁州入破时。
香生舞袂。
楚女腰肢天与细。
汗粉重匀。
酒后轻寒不著人。
画堂雅宴。
一抹朱弦初入遍。
慢捻轻笼。
玉指纤纤嫩剥葱。
拨头尫利。
怨月愁花无限意。
红粉轻盈。
倚暖香檀曲未成。
歌檀敛袂。
缭绕雕梁尘暗起。
柔润清圆。
百琲明珠一线穿。
樱唇玉齿。
天上仙音心下事。
留往行云。
满坐迷魂酒半醺。
去年元夜时，花市灯如昼。
月到柳梢头，人约黄昏后。
今年元夜时，月与灯依旧。
不见去年人，泪满春衫袖。
含羞整翠鬟，得意频相顾。
雁柱十三弦，一一春莺语。
娇云容易飞，梦断知何处。
深院锁黄昏，阵阵芭蕉雨。
刘郎何日是来时。
无心云胜伊。
行云犹解傍山飞。
郎行去不归。
强匀画，又芳菲。
春深轻薄衣。
花无语伴相思。
阴阴月上时。
落花浮水树临池。
年前心眼期。
见来无事去还思。
而今花又飞。
浅螺黛，淡燕脂。
闲妆取次宜。
隔帘风雨闭门时。
此情风月知。
帘幕东风寒料峭。
雪里香梅，先报春来早。
红蜡枝头双燕小。
金刀剪彩呈纤巧。
旋暖金炉薰蕙藻。
酒入横波，困不禁烦恼。
绣被五更春睡好。
罗帏不觉纱窗晓。
南雁依稀回侧阵。
雪霁墙阴，遍觉兰芽嫩。
中夜梦余消酒困。
炉香卷穗灯生晕。
急景流年都一瞬。
往事前欢，未免萦方寸。
腊后花期知渐近。
东风已作寒梅信。
腊雪初销梅蕊绽。
梅雪相和，喜鹊穿花转。
睡起夕阳迷醉眼。
新愁长向东风乱。
瘦觉玉肌罗带缓。
红杏梢头，二月春犹浅。
望极不来芳信断。
音书纵有争如见。
海燕双来归画栋。
帘影无风，花影频移动。
半醉腾腾春睡重。
绿鬟堆枕香云拥。
翠被双盘金缕凤。
忆得前春，有个人人共。
花里黄莺时一弄。
日斜惊起相思梦。
面旋落花风荡漾。
柳重烟深，雪絮飞来往。
雨后轻寒犹未放。
春愁酒病成惆怅。
枕畔屏山围碧浪。
翠被华灯，夜夜空相向。
寂寞起来褰绣幌。
月明正在梨花上。
帘幕风轻双语燕。
午后醒来，柳絮飞撩乱。
心事一春犹未见。
红英落尽青苔院。
百尺朱楼闲倚遍。
薄雨浓云，抵死遮人面。
羌管不须吹别怨。
无肠更为新声断。
永日环堤乘彩舫。
烟草萧疏，恰似晴江上。
水浸碧天风皱浪。
菱花荇蔓随双桨。
红粉佳人翻丽唱。
惊起鸳鸯，两两飞相向。
且把金尊倾美酿。
休思往事成惆怅。
越女采莲秋水畔。
窄袖轻罗，暗露双金钏。
照影摘花花似面。
芳心只共丝争乱。
鸂鶒滩头风浪晚。
雾重烟轻，不见来时伴。
隐隐歌声归棹远。
离愁引著江南岸。
水浸秋天风皱浪。
缥缈仙舟，只似秋天上。
和露采莲愁一饷。
看花却是啼妆样。
折得莲茎丝未放。
莲断丝牵，特地成惆怅。
归棹莫随花荡漾。
江头有个人想望。
梨叶初红蝉韵歇。
银汉风高，玉管声凄切。
枕簟乍凉铜漏彻。
谁教社燕轻离别。
草际虫吟秋露结。
宿酒醒来，不记归时节。
多少衷肠犹未说。
珠帘夜夜朦胧月。
翠苑红芳晴满目。
绮席流莺，上下长相逐。
紫陌闲随金轣辘。
马蹄踏遍春郊绿。
一觉年华春梦促。
往事悠悠，百种寻思足。
烟雨满楼山断续。
人闲倚遍阑干曲。
小院深深门掩亚。
寂寞珠帘，画阁重重下。
欲近禁烟微雨罢。
绿杨深处秋千挂。
傅粉狂游犹未舍。
不念芳时。
眉黛无人画。
薄幸未归春去也。
杏花零落香红谢。
欲过清明烟雨细。
小槛临窗，点点残花坠。
梁燕语多惊晓睡。
银屏一半堆香被。
新岁风光如旧岁。
所恨征轮，渐渐程迢递。
纵有远情难写寄。
何妨解有相思泪。
画阁归来春又晚。
燕子双飞，柳软桃花浅。
细雨满天风满院。
愁眉敛尽无人见。
独倚阑干心绪乱。
芳草芊绵，尚忆江南岸。
风月无情人暗换。
旧游如梦空肠断。
尝爱西湖春色早。
腊雪方销，已见桃开小。
顷刻光阴都过了。
如今绿暗红英少。
且趁余花谋一笑。
况有笙歌，艳态相萦绕。
老去风情应不到。
凭君剩把芳尊倒。
一派潺湲流碧涨。
新亭四面山相向。
翠竹岭头明月上。
迷俯仰。
月轮正在泉中漾。
更待高秋天气爽。
菊花香里开新酿。
酒美宾嘉真胜赏。
红粉唱。
山深分外歌声响。
十月小春梅蕊绽。
红炉画阁新装遍。
锦帐美人贪睡暖。
羞起晚。
玉壶一夜冰澌满。
楼上四垂帘不卷。
天寒山色偏宜远。
风急雁行吹字断。
红日短。
江天雪意云撩乱。
四纪才名天下重。
三朝构厦为梁栋。
定册功成身退勇。
辞荣宠。
归来白首笙歌拥。
顾我薄才无可用。
君恩近许归田垅。
今日一觞难得共。
聊对捧。
官奴为我高歌送。
暖日迟迟花袅袅。
人将红粉争花好。
花不能言惟解笑。
金壶倒。
花开未老人年少。
车马九门来扰扰。
行人莫羡长安道。
丹禁漏声衢鼓报。
催昏晓。
长安城里人先老。
红粉墙头花几树。
落花片片和惊絮。
墙外有楼花有主。
寻花去。
隔墙遥见秋千侣。
绿索红旗双彩柱。
行人只得偷回顾。
肠断楼南金锁户。
天欲暮。
流莺飞到秋千处。
花底忽闻敲两桨。
逡巡女伴来寻访。
酒盏旋将荷叶当。
莲舟荡。
时时盏里生红浪。
花气酒香清厮酿。
花腮酒面红相向。
醉倚绿阴眠一饷。
惊起望。
船头阁在沙滩上。
叶有清风花有露。
叶笼花罩鸳鸯侣。
白锦顶丝红锦羽。
莲女妒。
惊飞不许长相聚。
日脚沈红天色暮。
青凉伞上微微雨。
早是水寒无宿处。
须回步。
枉教雨里分飞去。
荷叶田田青照水。
孤舟挽在花阴底。
昨夜萧萧疏雨坠。
悉不寐。
朝来又觉西风起。
雨摆风摇金蕊碎。
合欢枝上香房翠。
莲子与人长厮类。
无好意。
年年苦在中心里。
叶重如将青玉亚。
花轻疑是红绡挂。
颜色清新香脱洒。
堪长价。
牡丹怎得称王者。
雨笔露笺匀彩画。
日炉风炭薰兰麝。
天与多情丝一把。
谁厮惹。
千条万缕萦心下。
粉蕊丹青描不得。
金针线线功难敌。
谁傍暗香轻采摘。
风淅淅。
船头触散双鸂鶒。
夜雨染成天水碧。
朝阳借出胭脂色。
欲落又开人共惜。
秋气逼。
盘中已见新荷的。
喜鹊填河仙浪浅。
云軿早在星桥畔。
街鼓黄昏霞尾暗。
炎光敛。
金钩侧倒天西面。
一别经年今始见。
新欢往恨知何限。
天上佳期贪眷恋。
良宵短。
人间不合催银箭。
乞巧楼头云幔卷。
浮花催洗严妆面。
花上蛛丝寻得遍。
颦笑浅。
双眸望月牵红线。
奕奕天河光不断。
有人正在长生殿。
暗付金钗清夜半。
千秋愿。
年年此会长相见。
别恨长长欢计短。
疏钟促漏真堪怨。
此会此情都未半。
星初转。
鸾琴凤乐匆匆卷。
河鼓无言西北盼。
香蛾有恨东南远。
脉脉横波珠泪满。
归心乱。
离肠便逐星桥断。
九日欢游何处好。
黄花万蕊雕阑绕。
通体清香无俗调。
天气好。
烟滋露结功多少。
日脚清寒高下照。
宝钉密缀圆斜小。
落叶西园风袅袅。
催秋老。
丛边莫厌金尊倒。
青女霜前催得绽。
金钿乱散枝头遍。
落帽台高开雅宴。
芳尊满。
挼花吹在流霞面。
桃李三春虽可羡。
莺来蝶去芳心乱。
争似仙潭秋水岸。
香不断。
年年自作茱萸伴。
露裛娇黄风摆翠。
人间晚秀非无意。
仙格淡妆天与丽。
谁可比。
女真装束真相似。
筵上佳人牵翠袂。
纤纤玉手挼新蕊。
美酒一杯花影腻。
邀客醉。
红琼共作熏熏媚。
对酒当歌劳客劝。
惜花只惜年华晚。
寒艳冷香秋不管。
情眷眷。
凭栏尽日愁无限。
思抱芳期随寒雁。
悔无深意传双燕。
怅望一枝难寄远。
人不见。
楼头望断相思眼。
风迟日媚烟光好。
绿树依依芳意早。
年华容易即凋零，春色只宜长恨少。
池塘隐隐惊雷晓。
柳眼未开梅萼小。
尊前贪爱物华新，不道物新人渐老。
西亭饮散清歌阕。
花外迟迟宫漏发。
涂金烛引紫骝嘶，柳曲西头归路别。
佳辰只恐幽期阔。
密赠殷勤衣上结。
翠屏魂梦莫相寻，禁断六街清夜月。
春山敛黛低歌扇。
暂解吴钩登祖宴。
画楼钟动已魂销。
何况马嘶芳草岸。
青门柳色随人远。
望欲断时肠已断。
洛城春色待君来，莫到落花飞似霰。
尊前拟把归期说。
未语春容先惨咽。
人生自是有情痴，此恨不关风与月。
离歌且莫翻新阕。
一曲能教肠寸结。
直须看尽洛城花，始共春风容易别。
洛阳正值芳菲节。
秾艳清香相间发。
游丝有意苦相萦，垂柳无端争赠别。
杏花红处青山缺。
山畔行人山下歇。
今宵谁肯远相随，惟有寂寥孤馆月。
残春一夜狂风雨。
断送红飞花落树。
人心花意待留春，春色无情容易去。
高楼把酒愁独语。
借问春归何处所。
暮云空阔不知音，惟有绿杨芳草路。
常忆洛阳风景媚。
烟暖风和添酒味。
莺啼宴席似留人，花出墙头如有意。
别来已隔千山翠。
望断危楼斜日坠。
关心只为牡丹红，一片春愁来梦里。
池塘水绿春微暖。
记得玉真初见面。
从头歌韵响铮錝，入破舞腰红乱旋。
玉钩帘下香阶畔。
醉后不知红日晚。
当时共我赏花人，点检如今无一半。
两翁相遇逢佳节。
正值柳绵飞似雪。
便须豪饮敌青春，莫对新花羞白发。
人生聚散如弦筈。
老去风情尤惜别。
大家金盏倒垂莲，一任西楼低晓月。
西湖南北烟波阔。
风里丝簧声韵咽。
舞余裙带绿双垂，酒入香腮红一抹。
杯深不觉琉璃滑。
贪看六么花十八。
明朝车马各西东，惆怅画桥风与月。
燕鸿过后春归去。
细算浮生千万绪。
来如春梦几多时，去似朝云无觅处。
闻琴解佩神仙侣。
挽断罗衣留不住。
劝君莫作独醒人，烂醉花间应有数。
蝶飞芳草花飞路。
把酒已嗟春色暮。
当时枝上落残花，今日水流何处去。
楼前独绕鸣蝉树。
忆把芳条吹暖絮。
红莲绿芰亦芳菲，不奈金风兼玉露。
别后不知君远近。
触目凄凉多少闷。
渐行渐远渐无书，水阔鱼沈何处问。
夜深风竹敲秋韵。
万叶千声皆是恨。
故欹单枕梦中寻，梦又不成灯又烬。
红绦约束琼肌稳。
拍碎香檀催急衮。
陇头鸣咽水声繁，叶下间关莺语近。
美人才子传芳信。
明月清风伤别恨。
未知何处有知音，常为此情留此恨。
檀槽碎响金丝拨。
露湿浔阳江上月。
不知商妇为谁愁，一曲行人留夜发。
画堂花月新声别。
红蕊调长弹未彻。
暗将深意祝胶弦，唯愿弦弦无断绝。
春葱指甲轻拢捻。
五彩垂绦双袖卷。
雪香浓透紫檀槽，胡语急随红玉腕。
当头一曲情何限。
入破铮琮金凤战。
百分芳酒祝长春，再拜敛容抬粉面。
金花盏面红烟透。
舞急香茵随步皱。
青春才子有新词，红粉佳人重劝酒。
也知自为伤春瘦。
归骑休交银烛候。
拟将沈醉为清欢，无奈醒来还感旧。
雪云乍变春云簇。
渐觉年华堪送目。
北枝梅蕊犯寒开，南浦波纹如酒绿。
芳菲次第还相续。
不奈情多无处足。
尊前百计得春归，莫为伤春歌黛蹙。
黄金弄色轻于粉。
濯濯春条如水嫩。
为缘力薄未禁风，不奈多娇长似困。
腰柔乍怯人相近。
眉小未知春有恨。
劝君著意惜芳菲，莫待行人攀折尽。
珠帘半下香销印。
二月东风催柳信。
琵琶傍畔且寻思，鹦鹉前头休借问。
惊鸿过后生离恨。
红日长时添酒困。
未知心在阿谁边，满眼泪珠言不尽。
沈沈庭院莺吟弄。
日暖烟和春气重。
绿杨娇眼为谁回，芳草深心空自动。
倚阑无语伤离凤。
一片风情无处用。
寻思还有旧家心，蝴蝶时时来役梦。
去时梅萼初凝粉。
不觉小桃风力损。
梨花最晚又凋零，何事归期无定准。
阑干倚遍重来凭。
泪粉偷将红袖印。
蜘蛛喜鹊误人多，似此无凭安足信。
酒美春浓花世界。
得意人人千万态。
莫教辜负艳阳天，过了堆金何处买。
已去少年无计奈。
且愿芳心长恁在。
闲愁一点上心来，算得东风吹不解。
湖边柳外楼高处。
望断云山多少路。
阑干倚遍使人愁，又是天涯初日暮。
轻无管系狂无数。
水畔花飞风里絮。
算伊浑似薄情郎，去便不来来便去。
南园粉蝶能无数。
度翠穿红来复去。
倡条冶叶恣留连，飘荡轻于花上絮。
朱阑夜夜风兼露。
宿粉栖香无定所。
多情翻却似无情，赢得百花无限妒。
江南三月春光老。
月落禽啼天未晓。
露和啼血染花红，恨过千家烟树杪。
云垂玉枕屏山小。
梦欲成时惊觉了。
人心应不似伊心，若解思归归合早。
东风本是开花信。
信至花时风更紧。
吹开吹谢苦匆匆，春意到头无处问。
把酒临风千万恨。
欲扫残红犹未忍。
夜来风雨转离披，满眼凄凉愁不尽。
阴阴树色笼晴昼。
清淡园林春过后。
杏腮轻粉日催红，池面绿罗风卷皱。
佳人向晚新妆就。
圆腻歌喉珠欲溜。
当筵莫放酒杯迟，乐事良辰难入手。
正月斗杓初转势。
金刀剪彩功夫异。
称庆高堂欢幼稚。
看柳意。
偏从东面春风至。
十四新蟾圆尚未。
楼前乍看红灯试。
冰散绿池泉细细。
鱼欲戏。
园林已是花天气。
二月春耕昌杏密。
百花次第争先出。
惟有海棠梨第一。
深浅拂。
天生红粉真无匹。
画栋归来巢未失。
双双款语怜飞乙。
留客醉花迎晓日。
金盏溢。
却忧风雨飘零疾。
三月清明天婉娩。
晴川祓禊归来晚。
况是踏青来处远。
犹不倦。
秋千别闭深庭院。
更值牡丹开欲遍。
酴醿压架清香散。
花底一尊谁解劝。
增眷恋。
东风回晚无情绊。
四月园林春去后。
深深密幄阴初茂。
折得花枝犹在手。
香满袖。
叶间梅子青如豆。
风雨时时添气候。
成行新笋霜筠厚。
题就送春诗几首。
聊对酒。
樱桃色照银盘溜。
五月榴花妖艳烘。
绿杨带雨垂垂重。
五色新丝缠角粽。
金盘送。
生绡画扇盘双凤。
正是浴兰时节动。
菖蒲酒美清尊共。
叶里黄鹂时一弄。
犹瞢忪。
等闲惊破纱窗梦。
六月炎天时霎雨。
行云涌出奇峰露。
沼上嫩莲腰束素。
风兼露。
梁王宫阙无烦暑。
畏日亭亭残蕙炷。
傍帘乳燕双飞去。
碧碗敲冰倾玉处。
朝与暮。
故人风快凉轻度。
七月新秋风露早。
渚莲尚拆庭梧老。
是处瓜华时节好。
金尊倒。
人间彩缕争祈巧。
万叶敲声凉乍到。
百虫啼晚烟如扫。
箭漏初长天杳杳。
人语悄。
那堪夜雨催清晓。
八月秋高风历乱。
衰兰败芷红莲岸。
皓月十分光正满。
清光畔。
年年常愿琼筵看。
社近愁看归去燕。
江天空阔云容漫。
宋玉当时情不浅。
成幽怨。
乡关千里危肠断。
九月霜秋秋已尽。
烘林败叶红相映。
惟有东篱黄菊盛。
遗金粉。
人家帘幕重阳近。
晓日阴阴晴未定。
授衣时节轻寒嫩。
新雁一声风又劲。
云欲凝。
雁来应有吾乡信。
十月小春梅蕊绽。
红炉画阁新装遍。
鸳帐美人贪睡暖。
梳洗懒。
玉壶一夜轻澌满。
楼上四垂帘不卷。
天寒山色偏宜远。
风急雁行吹字断。
红日晚。
江天雪意云撩乱。
十一月新阳排寿宴。
黄钟应管添宫线。
猎猎寒威云不卷。
风头转。
时看雪霰吹人面。
南至迎长知漏箭。
书云纪候冰生研。
腊近探春春尚远。
闲庭院。
梅花落尽千千片。
十二月严凝天地闭。
莫嫌台榭无花卉。
惟有酒能欺雪意。
增豪气。
直教耳热笙歌沸。
陇上雕鞍惟数骑。
猎围半合新霜里。
霜重鼓声寒不起。
千人指。
马前一雁寒空坠。
小词，尤脍炙人口。
有十二月词，寄渔家傲调中，本集亦未尝载，今列之于此。
前已有十二篇鼓子词，此未知果公作否。
正月新阳生翠琯。
花苞柳线春犹浅。
帘幕千重方半卷。
池冰泮。
东风吹水琉璃软。
渐好凭阑醒醉眼。
陇梅暗落芳英断。
初日已知长一线。
清宵短。
梦魂怎奈珠宫远。
二月春期看已半。
江边春色青犹短。
天气养花红日暖。
深深院。
真珠帘额初飞燕。
渐觉衔杯心绪懒。
酒侵花脸娇波慢。
一捻闲愁无处遣。
牵不断。
游丝百尺随风远。
三月芳菲看欲暮。
胭脂泪洒梨花雨。
宝马绣轩南陌路。
笙歌举。
踏青斗草人无数。
强欲留春春不住。
东皇肯信韶容故。
安得此身如柳絮。
随风去。
穿帘透幕寻朱户。
四月芳林何悄悄。
绿阴满地青梅小。
南陌采桑何窈窕。
争语笑。
乱丝满腹吴蚕老。
宿酒半醒新睡觉。
皱莺相语匆匆晓。
惹得此情萦寸抱。
休临眺。
楼头一望皆芳草。
五月薰风才一信。
初荷出水清香嫩。
乳燕学飞帘额峻。
谁借问。
东邻期约尝佳酝。
漏短日长人乍困。
裙腰减尽柔肌损。
一撮眉尖千叠恨。
慵整顿。
黄梅雨细多闲闷。
六月炎蒸何太盛。
海榴灼灼红相映。
天外奇峰千掌回。
风影定。
汉宫圆扇初成咏。
珠箔初褰深院静。
绛绡衣窄冰肤莹。
睡起日高堆酒兴。
厌厌病。
宿酲和梦何时醒。
七月芙蓉生翠水。
明霞拂脸新妆媚。
疑是楚宫歌舞妓。
争宠丽。
临风起舞夸腰细。
乌鹊桥边新雨霁。
长河清水冰无地。
此夕有人千里外。
经年岁。
犹嗟不及牵牛会。
八月微凉生枕簟。
金盘露洗秋光淡。
池上月华开宝鉴。
波潋滟。
故人千里应凭槛。
蝉树无情风苒苒。
燕归碧海珠帘掩。
沈臂昌霜潘鬓减。
愁黯黯。
年年此夕多悲感。
九月重阳还又到。
东篱菊放金钱小。
月下风前愁不少。
谁语笑。
吴娘捣练腰肢袅。
槁叶半轩慵更扫。
凭阑岂是闲临眺。
欲向南云新雁道。
休草草。
来时觅取伊消耗。
十月轻寒生晚暮。
霜华暗卷楼南树。
十二阑干堪倚处。
聊一顾。
乱山衰草还家路。
悔别情怀多感慕。
胡笳不管离心苦。
犹喜清宵长数鼓。
双绣户。
梦魂尽远还须去。
律应黄钟寒气苦。
冰生玉水云如絮。
千里乡关空倚慕。
无尺素。
双鱼不食南鸿渡。
把酒遣愁愁已去。
风摧酒力愁还聚。
却忆兽炉追旧处。
头懒举。
炉灰剔尽痕无数。
腊月年光如激浪。
冻云欲折寒要向。
谢女雪诗真绝唱。
无比况。
长堤柳絮飞来往。
便好开尊夸酒量。
酒阑莫遣笙歌放。
此去青春都一饷。
休怅望。
瑶林即日堪寻访。
凤髻金泥带，龙纹玉掌梳。
走来窗下笑相扶。
爱道画眉深浅、入时无。
弄笔偎人久，描花试手初。
等闲妨了绣功夫。
笑问双鸳鸯字、怎生书。
夭非华艳轻非雾。
来夜半、天明去。
来如春梦不多时，去似朝云何处。
乳鸡酒燕，落星沈月，紞紞城头鼓。
参差渐辨西池树。
朱阁斜欹户。
绿苔深径少人行，苔上屐痕无数。
遗香余粉，剩衾闲枕，天把多情赋。
梅梢弄粉香犹嫩。
欲寄江南春信。
别后寸肠萦损。
说与伊争稳。
小炉独守寒灰烬。
忍泪低头画尽。
眉上万重新恨。
竟日无人问。
莺愁燕苦春归去。
寂寂花飘红雨。
碧草绿杨岐路。
况是长亭暮。
少年行客情难诉。
泣对东风无语。
目断两三烟树。
翠隔江淹浦。
柳外轻雷池上雨，雨声滴碎荷声。
小楼西角断虹明。
阑干倚处，待得月华生。
燕子飞来窥画栋，玉钩垂下帘旌。
凉波不动簟纹平。
水精双枕，傍有堕钗横。
记得金銮同唱第，春风上国繁华。
如今薄宦老天涯。
十年岐路，空负曲江花。
闻说阆山通阆苑，楼高不见君家。
孤城寒日等闲斜。
离愁难尽，红树远连霞。
世路风波险，十年一别须臾。
人生聚散长如此，相见且欢娱。
好酒能消光景，春风不染髭须。
为公一醉花前倒，红袖莫来扶。
把酒祝东风。
且共从容。
垂杨紫陌洛城东。
总是当时携手处，游遍芳丛。
聚散苦匆匆。
此恨无穷。
今年花胜去年红。
可惜明年花更好，知与谁同。
花外倒金翘。
饮散无憀。
柔桑蔽日柳迷条。
此地年时曾一醉，还是春朝。
今日举轻桡。
帆影飘飘。
长亭回首短亭遥。
过尽长亭人更远，特地魂销。
五岭麦秋残。
荔子初丹。
绛纱囊里水晶丸。
可惜天教生处远，不近长安。
往事忆开元。
妃子偏怜。
一从魂散马嵬关。
只有红尘无驿使，满眼骊山。
万恨苦绵绵。
旧约前欢。
桃花溪畔柳阴间。
几度日高春垂重，绣户深关。
楼外夕阳闲。
独自凭阑。
一重水隔一重山。
水阔山高人不见，有泪无言。
今日北池游。
漾漾轻舟。
波光潋滟柳条柔。
如此春来春又去，白了人头。
好妓好歌喉。
不醉难休。
劝君满满酌金瓯。
纵使花时常病酒，也是风流。
把酒花前欲问他。
对花何吝醉颜酡。
春到几人能烂赏。
何况。
无情风雨等闲多。
艳树香丛都几许。
朝暮。
惜红愁粉奈情何。
好是金船浮玉浪。
相向。
十分深送一声歌。
把酒花前欲问伊。
忍嫌金盏负春时。
红艳不能旬日看。
宜算。
须知开谢只相随。
蝶去蝶来犹解恋。
难见。
回头还是度年期。
莫候饮阑花已尽。
方信。
无人堪与补残枝。
把酒花前欲问公。
对花何事诉金钟。
为问去年春甚处。
虚度。
莺声撩乱一场空。
今岁春来须爱惜。
难得。
须知花面不长红。
待得酒醒君不见。
千片。
不随流水即随风。
把酒花前欲问君。
世间何计可留春。
纵使青春留得住。
虚语。
无情花对有情人。
任是好花须落去。
自古。
红颜能得几时新。
暗想浮生何时好。
唯有。
清歌一曲倒金尊。
过尽韶华不可添。
小楼红日下层檐。
春睡觉来情绪恶。
寂寞。
杨花缭乱拂珠帘。
早是闲愁依旧在。
无奈。
那堪更被宿酲兼。
把酒送春惆怅甚。
长恁。
年年三月病厌厌。
对酒追欢莫负春。
春光归去可饶人。
昨日红芳今绿树。
已暮。
残花飞絮两纷纷。
粉面丽姝歌窈窕。
清妙。
尊前信任醉醺醺。
不是狂心贪燕乐。
自觉。
年来白发满头新。
新正初破，三五银蟾满。
纤手染香罗，剪红莲、满城开遍。
楼台上下，歌管咽春风，驾香轮，停宝马，只待金乌晚。
帝城今夜，罗绮谁为伴。
应卜紫姑神，问归期、相思望断。
天涯情绪，对酒且开颜，春宵短。
春寒浅。
莫待金杯暖。
云曳香绵彩柱高。
绛旗风飐出花梢。
一梭红带往来抛。
束素美人羞不打，却嫌裙慢褪纤腰。
日斜深院影空摇。
堤上游人逐画船。
拍堤春水四垂天。
绿杨楼外出秋千。
白发戴花君莫笑，六么催拍盏频传。
人生何处似尊前。
湖上朱桥响画轮。
溶溶春水浸春云。
碧琉璃滑净无尘。
当路游丝萦醉客，隔花啼鸟唤行人。
日斜归去奈何春。
叶底青青杏子垂。
枝头薄薄柳绵飞。
日高深院晚莺啼。
堪恨风流成薄幸。
断无消息道归期。
托腮无语翠眉低。
青杏园林煮酒香。
佳人初著薄罗裳。
柳丝摇曳燕飞忙。
乍雨乍晴花自落，闲愁闲闷昼偏长。
为谁消瘦损容光。
红粉佳人白玉杯。
木兰船稳棹歌催。
绿荷风里笑声来。
细雨轻烟笼草树。
斜桥曲水绕楼台。
夕阳高处画屏开。
翠袖娇鬟舞石州。
两行红粉一时羞。
新声难逐管弦愁。
白发主人年未老，清时贤相望偏优。
一尊风月为公留。
灯烬垂花月似霜。
薄帘映月两交光。
酒醺红粉自生香。
双手舞余拖翠袖，一声歌已釂金觞。
休回娇眼断人肠。
十载相逢酒一卮。
故人才见便开眉。
老来游旧更同谁。
浮世歌欢真易失。
宦途离合信难期。
尊前莫惜醉如泥。
青春何处风光好，帝里偏爱元夕。
万重缯彩，构一屏峰岭，半空金碧。
宝檠银釭，耀绛幕、龙虎腾掷。
沙堤远，雕轮绣毂，争走五王宅。
雍容熙熙昼，会乐府神姬，海洞仙客。
拽香摇翠，称执手行歌，锦街天陌。
月淡寒轻，渐向晓、漏声寂寂。
当年少，狂心未已，不醉怎归得。
炉香昼永龙烟白。
风动金鸾额。
画屏寒掩小山川。
睡容初起枕痕圆。
坠花钿。
楼高不及烟霄半。
望尽相思眼。
艳阳刚爱挫愁人。
故生芳草碧连云。
怨王孙。
梅谢粉，柳拖金。
香满旧园林。
养花天气半晴阴。
花好却愁深。
花无数。
愁无数。
花好却愁春去。
戴花持酒祝东风。
千万莫匆匆。
忆昔西都欢纵。
自别后、有谁能共。
伊川山水洛川花，细寻思、旧游如梦。
今日相逢情愈重。
愁闻唱、画楼钟动。
白发天涯逢此景，倒金尊。
殢谁相送。
满眼东风飞絮。
催行色、短亭春暮。
落花流水草连云，看看是、断肠南浦。
檀板未终人去去。
扁舟在、绿杨深处。
手把金尊难为别，更那听、乱莺疏雨。
红纱未晓黄鹂语。
蕙炉销兰炷。
锦屏罗幕护春寒，昨夜三更雨。
绣帘闲倚吹轻絮。
敛眉山无绪。
看花拭泪向归鸿，问来处、逢郎否。
千古都门行路。
能使离歌声苦。
送尽行人，花残春晚，又到君东去。
醉藉落花吹暖絮。
多少曲堤芳树。
且携手留连，良辰美景，留作相思处。
三月十三寒食日，春色遍天涯。
越溪阆苑繁华地，傍禁垣、珠翠烟霞。
红粉墙头，秋千影里，临水人家。
归来晚驻香车。
银箭透窗纱。
有时三点两点雨霁，朱门柳细风斜。
沈麝不烧金鸭冷，笼月照梨花。
白雪梨花红粉桃。
露华高。
垂杨慢舞绿丝绦。
草如袍。
风过小池轻浪起，似江皋。
千金莫惜买香醪。
且陶陶。
莺啼绿树声早。
槛外残红未扫。
露点真珠遍芳草。
正帘帏清晓。
秋千宅院悄悄。
又是清明过了。
燕蝶轻狂，柳丝撩乱，春心多少。
红艳几枝轻袅。
新被东风开了。
倚烟啼露为谁娇，故惹蝶怜蜂恼。
多情游赏处，留恋向、绿丛千绕。
酒阑欢罢不成归，肠断月斜春老。
小庭春老。
碧砌红萱草。
长忆小阑闲共绕。
携手绿丛含笑。
别来音信全乖。
旧期前事堪猜。
门掩日斜人静，落花愁点青苔。
翠树芳条飐。
的的裙腰初染。
佳人携手弄芳菲，绿阴红影，共展双纹簟。
插花照影窥鸾鉴。
只恐芳容减。
不堪零落春晚，青苔雨后深红点。
一去门闲掩。
重来却寻朱槛。
离离秋实弄轻霜，娇红脉脉，似见胭脂脸。
人非事往眉空敛。
谁把佳期赚。
芳心只愿长依旧，春风更放明年艳。
翠密红繁。
水国凉生未是寒。
雨打荷花珠不定，轻翻。
冷泼鸳鸯锦翅斑。
尽日凭阑。
弄蕊拈花仔细看。
偷得袅蹄新铸样，无端。
藏在红房艳粉间。
雨后斜阳。
细细风来细细香。
风定波平花映水，休藏。
照出轻盈半面妆。
路隔秋江。
莲子深深隐翠房。
意在莲心无问处，难忘。
泪裛红腮不记行。
月波清霁，烟容明淡，灵汉旧期还至。
鹊迎桥路接天津，映夹岸、星榆点缀。
云屏未卷，仙鸡催晓，肠断去年情味。
多应天意不教长，恁恐把、欢娱容易。
珠帘卷，暮云愁。
垂杨暗锁青楼。
烟雨濛濛如画，轻风吹旋收。
香断锦屏新别，人闲玉簟初秋。
多少旧欢新恨，书杳杳、梦悠悠。
卷绣帘、梧桐秋院落，一霎雨添新绿。
对小池闲立残妆浅，向晚水纹如縠。
凝远目。
恨人去寂寂，凤枕孤难宿。
倚阑不足。
看燕拂风帘，蝶翻露草，两两长相逐。
双眉促。
可惜年华婉娩，西风初弄庭菊。
况伊家年少，多情未已难拘束。
那堪更趁凉景，追寻甚处垂杨曲。
佳期过尽，但不说归来，多应忘了，云屏去时祝。
去年秋晚此园中。
携手玩芳丛。
拈花嗅蕊，恼烟撩雾，拚醉倚西风。
今年重对芳丛处，追往事、又成空。
敲遍阑干，向人无语，惆怅满枝红。
肉红圆样浅心黄。
枝上巧如装。
雨轻烟重，无聊天气，啼破晓来妆。
寒轻贴体风头冷，忍抛弃、向秋光。
不会深心，为谁惆怅，回面恨斜阳。
玉壶冰莹兽炉灰。
人起绣帘开。
春丛一夜，六花开尽，不待剪刀催。
洛阳城阙中天起，高下遍楼台。
絮乱风轻，拂鞍沾袖，归路似章街。
学画宫眉细细长。
芙蓉出水斗新妆。
只知一笑能倾国，不信相看有断肠。
双黄鹄，两鸳鸯。
迢迢云水恨难忘。
早知今日长相忆，不及从初莫作双。
罗衫满袖，尽是忆伊泪。
残妆粉，余香被。
手把金尊酒，未饮先如醉。
但向道，厌厌成病皆因你。
离思迢迢远，一似长江水。
去不断，来无际。
红笺著意写，不尽相思意。
为个甚，相思只在心儿里。
画堂人静，翡翠帘前月。
鸾帷凤枕虚铺设。
风流难管束，一去音书歇。
到而今，高梧冷落西风切。
未语先垂泪，滴尽相思血。
魂欲断，情难绝。
都来些子事，更与何人说。
为个甚，心头见底多离别。
见羞容敛翠，嫩脸匀红，素腰袅娜。
红药阑边，恼不教伊过。
半掩娇羞，语声低颤，问道有人知么。
强整罗裙，偷回波眼，佯行佯坐。
更问假如，事还成后，乱了云鬟，被娘猜破。
我且归家，你而今休呵。
更为娘行，有些针线，诮未曾收啰。
却待更阑，庭花影下，重来则个。
宝奁开，美鉴静，一掬清蟾。
新妆脸，旋学花添。
蜀红衫，双绣蝶、裙缕鹣鹣。
寻思前事，小屏风、仍画江南。
怎空教、草解宜男。
柔桑密、又过春蚕。
正阴晴天气，更瞑色相兼。
佳期消息，曲房西、碎月筛帘。
缕金裙窣轻纱，透红莹玉真堪爱。
多情更把，眼儿斜盼，眉儿敛黛。
舞态歌阑，困偎香脸，酒红微带。
便直饶、更有丹青妙手，应难写、天然态。
长恐有时不见，每饶伊、百般娇騃。
眼穿肠断，如今千种，思量无奈。
花谢春归，梦回云散，欲寻难再。
暗消魂，但觉鸳衾凤枕，有余香在。
晓色初透东窗，醉魂方觉。
恋恋绣衾半拥，动万感脉脉，春思无托。
追想少年，何处青楼贪欢乐。
当媚景，恨月愁花，算伊全妄凤帏约。
空泪滴、真珠暗落。
又被谁、连宵留著。
不晓高天甚意，既付与风流，却恁情薄。
细把身心自解，只与猛拚却。
又及生、见来了，怎生教人恶。
几度兰房听禁漏，臂上残妆，印得香盈袖。
酒力融融香汗透。
春娇入眼横波留。
不见些时眉已皱。
水阔山遥，乍向分飞后。
大抵有情须感旧。
肌肤拚为伊销瘦。
宝琢珊瑚山样瘦。
缓髻轻拢，一朵云生袖。
昨夜佳人初命偶。
论情旋旋移相就。
几叠鸳衾红浪皱。
暗觉金钗，磔磔声相扣。
一自楚台人梦后。
凄凉暮雨沾裀绣。
一掬天和金粉腻。
莲子心中，自有深深意。
意密莲深秋正媚。
将花寄恨无人会。
桥上少年桥下水。
小棹归时，不语牵红袂。
浪浅荷心圆又碎。
无端欲伴相思泪。
百种相思千种恨。
早是伤春，那更春醪困。
薄幸辜人终不愤。
何时枕畔分明问。
懊恼风流心一寸。
强醉偷眠，也即依前闷。
此意为君君不信。
泪珠滴尽愁难尽。
宝幄华灯相见夜，妆脸小桃红。
斗帐香檀翡翠笼。
携手恨匆匆。
金泥双结同心带，留与记情浓。
却望行云十二峰。
肠断月斜钟。
红杏墙头树。
紫萼香心初吐。
新年花发旧时枝，徘徊千绕，独共东风语。
阳台一梦如云雨。
为问今何处。
离情别恨多少，条条结向垂杨缕。
此事难分付。
初心本谁先许。
窃香解佩两沈沈，知他而今，记得当初否。
谁教薄幸轻相误。
不信道、相思苦。
如今却恁空追悔，元来也会忆人去。
为爱莲房都一柄。
双苞双蕊双红影。
雨势断来风色定。
秋水静。
仙郎彩女临鸾镜。
妾有容华君不省。
花无恩爱犹相并。
花却有情人薄幸。
心耿耿。
因花又染相思病。
昨日采花花欲尽。
隔花闻道潮来近。
风猎紫荷声又紧。
低难奔。
莲茎刺惹香腮损。
一缕艳痕红隐隐。
新霞点破秋蟾晕。
罗袖挹残心不稳。
羞人问。
归来剩把胭脂衬。
一夜越溪秋水满。
荷花开过溪南岸。
贪采嫩香星眼慢。
疏回眄。
郎船不觉来自畔。
罢采金英收玉腕。
回身急打船头转。
荷叶又浓波又浅。
无方便。
教人只得抬娇面。
近日门前溪水涨。
郎船几度偷相访。
船小难开红斗帐。
无计向。
合欢影里空惆怅。
愿妾身为红菡萏。
年年生在秋江上。
重愿郎为花底浪。
无隔障。
随风逐雨长来往。
妾解清歌并巧笑。
郎多才俊兼年少。
何事抛儿行远道。
无音耗。
江头又绿王孙草。
昔日采花呈窈窕。
玉容长笑花枝老。
今日采花添懊恼。
伤怀抱。
玉容不及花枝好。
今朝祖宴。
可怜明夜孤灯馆。
酒醒明月空床满。
翠被重重，不似香肌暖。
愁肠恰似沈香篆。
千回万转萦还断。
梦中若得相寻见。
却愿春宵，一夜如年远。
因倚兰台翠云亸。
睡未足、双眉尚锁。
潜身走向伊行坐。
孜孜地、告他梳裹。
发妆酒冷重温过。
道要饮、除非伴我。
丁香嚼碎偎人睡，犹记恨、夜来些个。
楼前乱草，是离人方寸。
倚遍阑干意无尽。
罗巾掩，宿粉残眉、香未减，人与天涯共远。
香闺知人否，长是厌厌，拟写相思寄归信。
未写了，泪成行、早满香笺。
相思字、一时滴损。
便直饶、伊家总无情，也拚了一生，为伊成病。
情知须病，奈自家先肯。
天甚教伊恁端正。
忆年时、兰棹独倚春风，相怜处、月影花相映。
别来凭谁诉，空寄香笺，拟问前欢甚时更。
后约与新期，易失难寻，空肠断、损风流心性。
除只把、芳尊强开颜，奈酒到愁肠，醉了还醒。
一曲尊前开画扇。
暂近还遥，不语仍低面。
直至情多缘少见。
千金不直双回眄。
苦恨行云容易散。
过尽佳期，争向年芳晚。
百种寻思千万遍。
愁肠不似情难断。
渐素景。
金风劲。
早是凄凉孤冷。
那堪闻、蛩吟穿金井。
唤愁绪难整。
懊恼人人薄幸。
负云期雨信。
终日望伊来，无凭准。
闷损我、也不定。
风摆红藤卷绣帘。
宝鉴慵拈。
日高梳洗几时忺。
金盆水、弄纤纤。
髻云谩亸残花淡，各娇媚、瘦岩岩。
离情更被宿酲兼。
空惹得、病厌厌。
屏里金炉帐外灯。
掩春睡腾腾。
绿云堆枕乱鬅鬙。
犹依约、那回曾。
人生少有，相怜到老，宁不被天憎。
而今前事总无凭。
空赢得、瘦棱棱。
相别重相遇，恬如一梦须臾。
尊前今日欢娱事，放盏旋成虚。
莫惜斗量珠玉，随他雪白髭须。
人间长久身难得，斗在不如吾。
一寸相思无著处。
甚夜长难度。
灯花前、几转寒更，桐叶上、数声秋雨。
真个此心终难负。
况少年情绪。
已交共、春茧缠绵，终不学、钿筝移柱。
水轩檐幕透薰风。
银塘外、柳烟浓。
方床遍展鱼鳞簟，碧纱笼。
小墀面、对芙蓉。
玉人共处双鸳枕，和娇困、睡朦胧。
起来意懒含羞态，汗香融。
素裙腰，映酥胸。
浓香搓粉细腰肢。
青螺深画眉。
玉钗撩乱挽人衣。
娇多常睡迟。
绣帘角，月痕低。
仙郎东路归。
泪红满面湿胭脂。
兰芳怨别离。
去年今日落花时。
依前又见伊。
淡匀双脸浅匀眉。
青衫透玉肌。
才会面，便相思。
相思无尽期。
这回相见好相知。
相知已是迟。
玉肌花脸柳腰肢。
红妆浅黛眉。
翠鬟斜亸语声低。
娇羞云雨时。
伊怜我，我怜伊。
心儿与眼儿。
绣屏深处说深期。
幽情谁得知。
尊前一把横波溜。
彼此心儿有。
曲屏深幌解香罗，花灯微透。
偎人欲语眉先皱。
红玉困春酒。
为问鸳衾这回后。
几时重又。
极得醉中眠，迤逦翻成病。
莫是前生负你来，今世里、教孤冷。
言约全无定。
是谁先薄幸。
不惯孤眠惯成双，奈奴子、心肠硬。
红笺封了还重拆。
这添追忆。
且教伊见我，别来翠减香销端的。
渌波平远，暮山重叠，算难凭鳞翼。
倚危楼极目，无情细草长天色。
铜荷融烛泪，金兽啮扉环。
兰堂春夜疑，惜更残。
落花风雨，向晓作轻寒。
金龟朝早，香衾余暖，殢娇由自慵眠。
小鬟无事须来唤，呵破点唇檀。
回身还、却背屏山。
春禽飞下，帘外日三竿。
起来云鬓乱，不妆红粉，下阶且上秋千。
眼细眉长。
宫样梳妆。
靸鞋儿走向花下立著。
一身绣出，两同心字，浅浅金黄。
早是肌肤轻渺，抱著了、暖仍香。
姿姿媚媚端正好，怎教人别后，从头仔细，断得思量。
浅浅画双眉。
取次梳妆也便宜。
洒着胭脂红扑面，须知。
更有何人得似伊。
宝帐烛残时。
好个温柔模样儿。
月里仙郎清似玉，相期。
些子精神更与谁。
好个人人，深点唇儿淡抹腮。
花下相逢、忙走怕人猜。
遗下弓弓小绣鞋。
刬袜重来。
半亸乌云金凤钗。
行笑行行连抱得，相挨。
一向娇痴不下情。
碧藓回廊，绿杨深院。
偷期夜入帘犹卷。
照人无奈月华明，潜身欲恨花深浅。
密约如沈。
前欢未便。
看看掷尽金壶箭。
阑干敲遍不应人，分明帘下闻裁剪。
云母屏低，流苏帐小。
矮床薄被秋将晓。
乍凉天气未寒时，平明窗外闻啼鸟。
困殢榴花，香添蕙草。
佳期须及朱颜好。
莫言多病为多情，此身甘向情中老。
歌时眉黛舞时腰。
无处不妖饶。
初剪菊、欲登高。
天气怯鲛绡。
紫丝障，绿杨桥。
路迢迢。
酒阑歌罢，一度归时，一度魂消。
离怀酒病两忡忡。
欹枕梦无踪。
可怜有人今夜，胆小怯房空。
杨柳绿，杏梢红。
负春风。
迢迢别恨，脉脉归心，付与征鸿。
欲借江梅荐饮。
望陇驿、音息沈沈。
住在柳州东，彼此相思，梦回云去难寻。
归燕来时花期浸。
淡月坠、将晓还阴。
争奈多情易感，风信无凭，如何消遣初心。
增之太长，减之太短，出群风格。
施朱太赤，施粉太白，倾城颜色。
慧多多，娇的的。
天付与、教谁怜惜。
除非我、偎著抱著，更有何人消得。
人生最苦，少年不得，鸳帏相守。
西风时节，那堪话别，双蛾频皱。
暗消魂，重回首。
奈心儿里、彼此皆有。
后时我、两个相见，管取一双清瘦。
十五六，脱罗裳，长恁黛眉蹙。
红玉暖，入人怀，春困熟。
展香裀，帐前明画烛。
眼波长，斜浸鬓云绿。
看不足。
苦残宵、更漏促。
绿云双亸插金翘。
年纪正妖饶。
汉妃束素，小蛮垂柳，都占洛城腰。
锦屏春过衣初减，香雪暖凝消。
试问当筵眼波恨，滴滴为谁娇。
独自上孤舟，倚危樯目断。
难成暮雨，更朝云散。
凉劲残叶乱。
新月照、澄波浅。
今夜里，厌厌离绪难销遣。
强来就枕，灯残漏水，合相思眼。
分明梦见如花面。
依前是、旧庭院。
新月照，罗幕挂，珠帘卷。
渐向晓，脉然睡觉如天远。
身作琵琶，调全宫羽，佳人自然用意。
宝檀槽在雪胸前，倚香脐、横枕琼臂。
组带金钩，背垂红绶，纤指转弦韵细。
愿伊只恁拨梁州，且多时、得在怀里。
艳冶风情天与措。
清瘦肌肤冰雪妒。
百年心事一宵同，愁听鸡声窗外度。
信阻青禽云雨暮。
海月空惊人两处。
强将离恨倚江楼，江水不能流恨去。
半辐霜绡亲手剪。
香染青蛾和泪卷。
画时横接媚霞长，印处双沾愁黛浅。
当时付我情何限。
欲使妆痕长在眼。
一回忆著一拈看，便似花前重见面。
红楼昨夜相将饮。
月近珠帘花近枕。
银缸照客酒方酣，玉漏催人街已禁。
晚潮去棹浮清浸。
古岸平芜萧索甚。
大都薄宦足离愁，不放双鸳长恁恁。
金雀双鬟年纪小。
学画蛾眉红淡扫。
尽人言语尽人怜，不解此情惟解笑。
稳着舞衣行动俏。
走向绮筵呈曲妙。
刘郎大有惜花心，只恨寻花来较早。
夜来枕上争闲事。
推倒屏山褰绣被。
尽人求守不应人，走向碧纱窗下睡。
直到起来由自殢。
向道夜来真个醉。
大家恶发大家休，毕竟到头谁不是。
把酒花前欲问伊。
问伊还记那回时。
黯淡梨花笼月影。
人静。
画堂东畔药阑西。
及至如今都不认。
难问。
有情谁道不相思。
何事碧窗春睡觉。
偷照。
粉痕匀却湿胭脂。
去年残腊。
曾折梅花相对插。
人面而今。
空有花开无处寻。
天天不远。
把酒拈花重发愿。
愿得和伊。
偎雪眠香似旧时。
年来方寸。
十日幽欢千日恨。
未会此情。
白尽人头可得平。
区区堪比。
水趁浮萍风趁水。
试望瑶京。
芳草随人上古城。
薄纱衫子初腰匝。
步轻轻、小罗靸。
人前爱把眼儿札。
香汗透、胭脂蜡。
良夜永、幽期欢则洽。
约重会、玉纤频插。
执手临归，犹且更待留时霎。
小桃风撼香红碎。
满帘笼花气。
看花何事却成愁，悄不会、春风意。
窗在梧桐叶底。
更黄昏雨细。
枕前前事上心来，独自个、怎生睡。
闲把鸳衾横枕。
损眉尖、泪痕红沁。
花时良夜不归来，忍频听、漏移清禁。
一饷无言都未寝。
忆当初、是谁先恁。
及至如今，教人成病，风流万般徒甚。
轻捧香腮低枕。
眼波媚、向人相浸。
佯娇佯醉索如今，这风情、怎教人禁。
却与和衣推未寝。
低声地、告人休恁。
月夕花朝，不成虚过。
芳年嫁君徒甚。
江南柳，叶小未成阴。
人为丝轻那忍折，莺嫌枝嫩不胜吟。
留著待春深。
十四五，闲抱琵琶寻。
阶上簸钱阶下走，恁时相见早留心。
何况到如今。
有个人人牵系。
泪成痕、滴尽罗衣。
问海约山盟何时。
镇教人、目断魂飞。
梦里似偎人睡。
肌肤依旧骨香腻。
觉来但堆鸳被。
想忡忡、那里争知。
阑干十二独凭春。
晴碧远连云。
千里万里，二月三月，行色苦愁人。
谢家池上，江淹浦畔，吟魄与离魂。
那堪疏雨滴黄昏。
更特地、忆王孙。
碧纱影弄东风晓。
一夜海棠开了。
枝上数声啼鸟。
妆点愁多少。
妒云恨雨腰支袅。
眉黛不忺重扫。
薄幸不来春老。
羞带宜男草。
雪霜林际见依稀。
清香已暗期。
前村已遍倚南枝。
群花犹未知。
情似旧，赏休迟。
看看陇上吹。
便从今日赏芳菲。
韶华取次归。
清明天气。
永日愁如醉。
台榭绿阴浓。
薰风细。
燕子巢方就，盆池小，新荷蔽。
恰是逍遥际。
单夹衣裳，半栊软玉肌体。
石榴美艳，一撮红绡比。
窗外数修篁，寒相倚。
有个关心处，难相见、空凝睇。
行坐深闺里。
懒更妆梳，自知新来憔悴。
巍巍剑外，寒霜覆林枝。
望衰柳、尚色依依。
暮天静、雁阵高飞。
入碧云际。
江山秋色，遣客心悲。
蜀道巇崄行迟。
瞻京都迢递。
听巴峡、数声猿啼。
惟独个、未有归计。
谩空怅望，每每无言，独对斜晖。
珠帘怕卷春残景。
小雨牡丹零欲尽。
庭轩悄悄燕高空，风飘絮、绿苔侵径。
欲将幽恨传愁信。
想后期、无个凭定。
几回独睡不思量。
还悠悠、梦里寻趁。
模样偏宜掌上怜。
云如双鬓玉如颜。
身材轻妙眼儿单。
幽会未成双怅望，深情欲诉两艰难。
空教魂梦到巫山。
横画工夫想未全。
双双文彩羽仪鲜。
和鸣偕老是天然。
暮雨并深流细草，暖风交颈傍清涟。
羡他真个好因缘。
春梦无凭犹懒起。
银烛尽、画帘低垂。
小庭杨柳黄金翠，桃脸两三枝。
妆阁慵梳洗。
闷无绪、玉箫抛掷。
絮飘纷纷人疏远，空对日迟迟。
今夕重阳秋意深。
篱边散、嫩菊开金。
万里霜天林叶坠，萧索动离心。
臂上茱萸新。
似旧年、堪赏光阴。
百盏香醪且酬身。
牛山会难寻。
雨霁风光，春分天气。
千花百草争明媚。
画梁新燕一双双，玉笼鹦鹉爱孤睡。
薜荔依墙，莓苔满地。
青楼几处歌声丽。
蓦然旧事上心头，无言敛皱眉山翠。
夜雨朝晴，东风微冷。
雕梁燕子闲相并。
后园次第数芳菲，千香百艳年年定。
步险楼高，人赊途迥。
烟芜冉冉斜阳暝。
红笺写尽寄无因，想伊不信人成病。
嫩柳成阴，残花双舞。
尘消院落新经雨。
洞房深掩日长天，珠帘时有沈烟度。
夜梦凄凉，晨妆薄注。
香肌瘦尽宽金缕。
到头终是恶因缘，当初只被多情误。
闲院秋千，又还拆了。
绿苔遍地青春老。
画楼日晚燕归巢，红稀翠盛梅初小。
窈窕身轻，怎禁烦恼。
罗衣渐减怯风峭。
韶华好景想多才，厌厌只为书音少。
槛菊愁烟沾秋露。
天微冷、双燕辞去。
月明空照别离苦。
透素光、穿朱户。
夜来西风雕寒树。
凭阑望、迢遥长路。
花笺写就此情绪。
特寄传、知何处。
每逢春来长如病，玉容瘦、薄妆相称。
双欢未经成孤令。
奈厚约、全无定。
众禽啾唧声愁听。
相思事、多少春恨。
孤眠帐外银缸耿。
透一点、炉烟暝。
露落风高桐叶坠。
小庭院、秋凉佳气。
兰堂聚饮华筵启。
罢令曲、呈珠缀。
晚天行云凝香袂。
新声内、分明心意。
玉炉初喷檀烟起。
敛愁在、双蛾翠。
野禽林栖啾唧语。
闲庭院、残阳将暮。
兰堂静悄珠帘窣。
想玉人、归何处。
喜鹊几回薄无据。
愁都在、双眉头聚。
凄凉方感孤鸳侣。
对夜永、成愁绪。
游丝欲坠还重上。
春残日永人相望。
花共燕争飞。
青梅细雨枝。
离愁终未解。
忘了依前在。
拟待不寻思。
刚眠梦见伊。
锦机织了相思字。
天涯路远无由寄。
寒雁只衔芦。
何曾解寄书。
缄封和血泪。
目断西江水。
拟欲托双鱼。
问君情有无。
樱桃谢了梨花发，红白相催。
燕子归来。
几处风帘绣户开。
人生乐事知多少，且酌金杯。
管咽声哀。
慢引萧娘舞一回。
留花不住怨花飞。
向南园、情绪依依。
可惜倚红斜白、一枝枝。
经宿雨、暮江披。
凭朱槛，把金卮。
对芳丛、惆怅多时。
何况旧欢新恨、阻心期。
空满眼、是相思。
小轩深院是秋时。
风叶坠高枝。
疏帘静永，薄帷清夜，暑退觉寒微。
凄凉天气离愁意，音书杳难期。
多情成病不须医。
更憔悴、转寻思。
玉烛光明正旦好。
斗柄东回春太早。
岭寒犹锁去年梅，江暖新催今岁草。
蜀国熙熙冬令杪。
更喜寿阳新梦觉。
玉杯齐举乐音谐，遥想金阶天仗晓。
风解池冰蝉翅薄。
庭树枝枯笼翠萼。
背寒迎暖起犹慵，闲卷珠帘凭画阁。
晴景融融烟漠漠。
天际行人乖信约。
病容先怯见春来，长到恁时添瘦削。
晴景融融春色浅、落尽梅花千万片。
小池冰解水纹生，消息未闻梁上燕。
楼倚轻寒风力软。
目断孤云天自远。
又还依旧去年时，寂寞病容人怪见。
纶命忽从天上至。
便绾兵权辞漕计。
汉廷起草旧郎官。
蜀部坐筹新将帅。
红旆碧幢春色里。
娇马嘶风花片坠。
送行今日短亭中，恼乱故人须尽醉。
春景抛人无处问。
多谢石榴花又喷。
茜罗揉出碎英繁，红蜡缕成香萼润。
血色新裙羞莫近。
密叶柔条相间衬。
雨余寂寞假山傍，乡国尚遥西海信。
三月初三春渐老。
遍地残花风暗扫。
命俦啸侣拥笙歌，临水泛觞游宴好。
浮利浮名何足道。
丽景芳时须笑傲。
今年不似去年欢，云海路长天杳杳。
细雨裛开红杏，新妆粉面鲜明。
东君何事交来早，更无绿叶同荣。
独倚青楼吟赏，目前无限轻盈。
命薄不倚栏槛，或占郊垌。
清香繁艳真堪爱，枉教寂寞凋零。
相次牡丹芍药，王孙谁道多情。
晓来风雨，万花飘落。
叹韶光虚过。
却芳草萋萋，映楼台、淡烟漠漠。
纷纷絮飞院宇，燕子过朱阁。
玉容淡妆添寂寞。
檀郎孤愿太情薄。
数归期，绝信约。
暗添春宵恨，平康恣迷欢乐。
时时闷饮绿醑，甚转转、思时著。
楼台高下玲珑。
斗芳草绿阴浓。
芍药孤栖香艳晚，见樱桃、万颗初红。
巢喧乳燕，珠帘镂曳，满户香风。
罩纱帏、象床屏枕，昼眠才似朦胧。
起来无语更兼慵。
念分明、事成空。
被你厌厌牵系我，怪纤腰、绣带宽松。
春来早是，分飞两处，长恨西东。
到如今、扇移明月，簟铺寒浪与谁同。
雪肌轻，花脸薄。
愁困不忄欠梳掠。
眉翠袅，眼波长。
偎人言语香。
看难厌，怜不足。
苦恨别离何速。
珠树远，彩鸾孤。
今生重见无。
脸如花，花不笑。
双脸胜花能笑。
肌似玉，玉非温。
肌温胜玉温。
既相逢，情不重。
何似当初休共。
情既重，却分飞。
争如不见伊。
镂金环，连玉珥。
颗颗蚌蛤相缀。
偎粉面，映莲腮。
露浓花正开。
冷光凝，员影重。
几度偷期摇动。
山枕上，恐人知。
摘嫌纤手迟。
花不尽，柳无穷。
应与我心同。
觥船一棹百分空。
何处不相逢。
朱弦悄。
知音少。
天若有情应老。
劝君看取利名场。
今古梦忙忙。
暮春天气，莺老燕子忙如织。
间嫩叶题诗哨梅小，乍遍水、新萍圆碧。
初牡丹谢了，秋千搭起，垂杨暗锁深深陌。
暖风轻，尽日闲把、榆钱乱掷。
恨寂寂。
芳容衰减，顿欹玳枕困无力。
为少年、狂荡恩情薄，尚未有、归来消息。
想当初、凤侣鸳俦，唤作平生，更不轻离拆。
倚朱扉，泪眼滴损、红绡数尺。
数枝半敛半开时，洞阁晓妆新注。
宝香格艳姿天赋。
甘被群芳妒。
狂风横雨且相饶，又恐有彩云迎去。
牵破少年心情，无计为长主。
小楼归燕又黄昏。
寂寞锁高门。
轻风细雨，惜花天气，相次过春分。
画堂无绪，初燃绛蜡，罗帐掩余薰。
多情不解怨王孙，任薄幸、一从君。
整顿云鬟初睡起。
庭院无风，尽日帘垂地。
画阁巢新燕声喜。
杨花狂散无拘系。
近来早是添憔悴。
金缕衣宽，赛过宫腰细。
苒苒光阴似流水。
春残莺老人千里。
池上新秋帘幕卷。
菡萏娇红，鉴里西施面。
衰柳摇风尚柔软。
眠沙鸂鶒临清浅。
新翻归翅云间燕。
满地槐花，尽日蝉声乱。
独倚阑干暮山远。
一场寂寞无人见。
闲上江楼初雨过。
满袖清风，微散谁知我。
莲脸佳人颜未破。
沙洲两两鸳鸯卧。
时有渔歌相应和。
叠秀危横，黛拨山千朵。
一片凄凉无计那。
离愁还有些些个。
惆怅留春留不住。
欲到清和，背我堂堂去。
飞絮落花和细雨。
凄凉庭院流莺度。
更被闲愁相赚误。
梦断高唐，回首桃源路。
一饷沈吟无意绪。
分明往事今何处。
后约无凭。
往事堪惊。
秋蛩永夜绕床鸣。
展转寻思求好梦，还又难成。
愁思若浮云。
消尽重生。
佳人何处独盈盈。
可惜一天无用月，照空为谁明。
又是春暮。
落花飞絮。
子规啼尽断肠声，秋千庭院，红旗彩索，淡烟疏雨。
念念相思苦。
黛眉长聚。
碧池惊散睡鸳鸯，当初容易分飞去。
恨孤儿欢侣。
帘外微风。
云雨回踪。
银釭烬冷锦帏中。
枕上深盟，年少心事，陡顿成空。
岭外白头翁。
到没由逢。
一床鸳被叠香红。
明月满庭花似绣，闷不见虫虫。
庭远途程，算万山千水，路入神京。
暖日春郊，绿柳红杏，香迳舞燕流莺。
客馆悄悄闲庭，堪惹旧恨深。
有多少駈駈，蓦岭涉水，枉费身心。
思想厚利高名。
谩惹得忧烦，枉度浮生。
幸有青松，白云深洞，清闲且乐升平。
长是宦游羁思，别离泪满襟。
望江乡踪迹，旧游题书，尚自分明。
黄金叶细，碧玉枝纤。
初暖日、当乍晴天。
向武昌溪畔，于彭泽门前。
陶潜影，张绪态，两相牵。
数株堤面，几树桥边。
嫩垂条、絮荡轻绵。
系长江舴艋，拂深院秋千。
寒食下，半和雨，半和烟。
笑拟条风戏，装迟谷雨催。
彩云飞下柳楼台。
千朵一时开。
惜恐尘埃染，惊疑紫府来。
有时香喷入人怀。
魂断客徘徊。
关山魂梦长，寒雁音书少。
两鬓可怜青，只为相思老。
归傍碧纱窗，说向人人道。
真个别离难，不似相逢好。
东君造物无凝滞。
芳容相替。
杏花桃萼一时开，就中明媚。
绿丛金朵，枝长叶细。
称花王相待。
万般堪爱，暂时见了，断肠无计。
牡丹盛拆春将暮。
群芳羞妒。
几时流落在人间，半间仙露。
馨香艳冶，吟看醉赏，叹谁能留住。
莫辞持烛夜深深，怨等闲风雨。
又是春将半。
杏花零落闲庭院。
天气有时阴淡淡，绿杨轻软。
连画阁、绣帘半卷。
招新燕。
残黛敛、独倚阑干遍。
暗思前事，月下风流，狂踪无限。
惜恐莺花晚。
更堪容易相抛远。
离恨结成心上病，几时消散。
空际有、断云片片。
遥峰暖。
闻杜字、终日衰啼怨。
暮烟芳草，写望迢迢，甚时重见。
尽思量，还叵耐。
因甚当初，故故相招买。
早是幽欢多障碍。
更遣分飞，脉脉如天外。
有心怜，无计奈。
两处厌厌，一点虚恩爱。
独上高楼临暮霭。
凭暖朱阑，这意无人会。
疏雨才收淡泞天。
微云绽处月婵娟。
寒雁一声人正远。
添幽怨。
那堪往事思量遍。
谁道绸缪两意坚。
水萍风絮不相缘。
舞鉴鸾肠虚寸断。
芳容变。
好将憔悴教伊见。
昨夜一场风雨。
催促牡丹归去。
孙武宫中，石崇楼下，多情怎生为主。
真疑洛浦。
云水算、杳无重数。
独倚阑干凝伫。
香片乱沾尘土。
争似当初，不曾相见，免恁恼人肠肚。
绿丛无语。
空留得、宝刀翦处。
夜永衾寒梦觉。
翠屏共、绣帏灯照。
就枕思量，离多会少。
孤负小欢轻笑。
风流争表。
空惹尽、一生烦恼。
写遍香笺，分剖鳞翼，路遥难到。
泪眼愁肠，朝朝暮暮，去便不知音耗。
终须拚了。
别选个、如伊才调。
好事争如不遇。
可惜许、多情相误。
月下风前，偷期窃会，共把衷肠分付。
尤云殢雨。
正缱绻、朝朝暮暮。
无奈别离情绪。
和酒病、双眉长聚。
信事凄凉，佳音迢递，似此因缘谁做。
洞云深处。
暗回首、落花飞絮。
太史占天云物好，初阳律合黄钟。
日缠南极北郊风。
雪花先柳絮，飞舞透帘栊。
圣运时和兼岁稔，歌欢处处皆同。
簪声相庆晓光中。
金炉红兽炭，一举寿杯空。
遍地残花庭院静，流莺对对相过。
万条风柳间婆娑。
樱桃初弄色，萱草自成窠。
早是芳菲时节晚，追游期会无多。
眉山敛翠近秋波。
日长初睡起，愁与病相和。
雨乍收，小院尘消，云淡天高露冷。
坐看月华生，射玉楼清莹。
蟠蟀鸣金井。
下帘帏、悄悄空阶，败叶坠风，惹动闲愁，千端万绪难整。
秋夜永。
凉天迥。
可不念光景。
嗟薄命。
倏忽少年，忍交孤令。
灯闪红窗影。
步回廊、懒入香闺，暗落泪珠满面，谁人知我，为伊成病。
春色欺人拂眼清。
柳条绿丝软，雪花轻。
黄金才钺掩银屏。
阴沈深院静，语娇莺。
美人春困宝钗横。
惜花芳态，泪盈盈。
风流何处最多情。
千金一笑，须信倾城。
帘卷春寒小雨天。
牡丹花落尽，悄庭轩。
高空双燕无翩翩。
无风轻絮坠，暗苔钱。
拟将幽怨写香笺。
中心多少事，语难传。
思量真个恶因缘。
那堪长梦见，在伊边。
深院花铺地。
淡淡阴天气。
水榭风亭朱明景，又别是、愁情味。
有情奈无计。
漫惹成憔悴。
欲把罗巾暗传寄。
细认取、斑点泪。
尊前一曲歌。
歌里千重意，才欲歌时泪已流，恨应更、多于泪。
试问缘何事。
不语如痴醉。
我亦情多不忍闻，怕和我、成憔悴。
夜来风雨损余芳。
数片衰红落槛傍。
媚景背人容易去，半轩飞絮日空长。
从来不信相思切，及至如今倍感伤。
独立黄昏绣帘外，可堪新月露圆光。
风摆红绦卷画帘。
宝鉴慵拈。
日高梳洗几时忄欠。
金盆水，弄纤纤。
髻云松亸衣斜褪。
和娇懒、瘦岩岩。
离愁更被宿酲兼。
空赢得，病厌厌。
怎奈花残又莺老。
槛里青梅数枝小。
新荷长池沼。
当晴昼、燕子声闹。
亭栏花绽颜色好。
风雨催催、等闲开了。
酒醒暗思量，无个事、甚刚烦恼。
坐卧双眉镇长敛。
绣户初开花满院。
罗帏翠屏空，风微动、玉炉烟飐。
儿夫心肠多薄幸，百计思、难为拘捡。
几回向伊言，交今后、更休抛闪。
别离情绪，多方开解，却免厌厌似醉。
楼高终日倚阑干，目断有、千山万水。
妖娆薄媚，不禁抛摆，渐觉肌肤瘦悴。
当初相见偶然间，不唤作、如今恁地。
日长天气，深深庭院，又是春愁滋味。
池边昨夜雨兼风，战红杏、余香乱坠。
阴阴亭榭，暖烟轻柳，万缕黄金窣地。
一双新燕却重来，但暗把、罗巾掩泪。
红颜绿鬓催人老。
世事何时了。
君心天意与年光。
春花未遍已秋霜。
为谁忙。
樽前正好闲风月。
莫话生离别。
直饶终日踏红尘。
浮名浮利枉劳神。
更愁萦。
江亭春晚芳菲尽。
行色青天近。
画桥杨柳也多情。
暗抛飞絮惹前行。
路尘清。
彤庭早晚瞻虞舜。
遥听恩迁峻。
二年歌宴绮罗人。
片云疏雨忍漂沦。
泪沾巾。
炉香昼永龙烟白。
风动金鸾额。
画屏细展小山川。
睡容初起枕痕圆。
坠花钿。
楼高不及烟霄半。
望尽相思眼。
艳阳刚爱挫愁天。
故生芳草碧云连。
怨王孙。
秋日楼台在空际。
画解声沈，历历寒更起。
深院黄昏人独自。
想伊遥共伤前事。
懊恼当初无算计。
些子欢娱，多少凄凉味。
相去江山千万里。
一回东望心如醉。
任在芦花最深处。
浪静风恬，又泛轻舟去。
去到滩头遇俦侣。
散唱狂歌鱼未取。
不把身心干时务。
一副轮竿，莫笑闲家具。
待拟观光佐明主。
将甚医他民病苦。
别浦迟留恋清浅。
菱蔓荷花，尽日妨钩线。
向晚澄江静如练。
风送归帆飞似箭。
鸥鹭相将是家眷。
坐对云山，一任炎凉变。
定是寰区又清宴。
不见龙骧波上战。
闲把浮生细思算。
百岁光阴，梦里销除半。
白首为郎休浩叹。
偷安自喜身强健。
多少英贤裨圣旦。
一个非才，深谢容疏懒。
席上清歌珠一串。
莫教欢会轻分散。
烧残绛蜡泪成痕。
街鼓报黄昏。
碧云又阻来信，廊上月侵门。
愁永夜，拂香茵。
待谁温。
梦兰憔悴，掷果凄凉，两处消魂。
养花天气近清明。
丝雨酿寒轻。
满眼春工如绣。
消磨不尽离情。
行行又宿，小桃旧坞，芳草邮亭。
唤起两眉新恨。
绿杨深处啼莺。
内药还同外药，内通外亦须通。
丹头和合类相同。
温养两般作用。
内有天然真火，炉中赫赫长红。
外炉增减要勤功。
妙绝无过真种。
此道至神至圣，忧君分薄难消。
调和铅汞不终朝。
早睹玄珠形兆。
志士若能修炼，何妨在市居朝。
工夫容易药非遥。
说破人须失笑。
白虎首经至宝，华池神水真金。
故知上善利源深。
不比寻常药品。
若要修成九转，先须炼己持心。
依时采取定浮沈。
进火须防危甚。
若要真铅留汞，亲中不离家臣。
木金间隔会无因。
须仗媒人勾引。
本性爱金顺义，金情恋木慈仁。
相吞相陷却相亲。
始觉男儿有孕。
二八谁家姹女，九三何处郎君。
自称木液与金精。
遇土却成三姓。
更假丁公锻炼，夫妻始结欢情。
河车不敢暂留停。
运入昆仑峰顶。
七返朱砂反本，九还金液还真。
休将寅子数坤申。
但要五行成准。
本是水银一味，周流遍历诸辰。
阴阳数足自通神。
出入岂离玄牝。
雄里内含雌质，负阴抱却阳精。
两般和合药方成。
点化魄纤魂胜。
信道金丹一粒，蛇吞立变龙形。
鸡餐亦乃化鸾鹏。
飞入真阳清境。
天地才经否泰，朝昏好识顿蒙。
辐来辏毂水朝宗。
妙在抽添运用。
得一万般皆毕，休分南北西东。
损之又损慎前功。
命宝不宜轻弄。
冬至一阳来服，三旬增一阳爻。
月中复卦溯晨潮。
望罢乾终姤兆。
日又别为寒暑，阳生复起中宵。
午时姤象一阴朝。
炼药须知昏晓。
不辨五行四象，那分朱汞铅银。
修丹火候未曾闻。
早便称呼居隐。
不背自思己错，更将错路教人。
误他永劫在迷津。
似恁欺心安忍。
德行修逾八百，阴功积满三千。
均齐物我与亲冤。
始合神仙本愿。
虎兕刀兵不害，无常火宅难牵。
宝符降后去朝天。
稳驾鸾车凤辇。
本自无生无灭，强将生灭区分。
只如罪福亦何根。
妙体何曾增损。
我有一轮明镜，从来只为蒙分。
今朝磨莹照乾坤。
万象超然难隐。
我性入诸佛性，诸方佛性皆然。
亭亭蟾影照寒泉。
一月千潭普现。
小则毫分莫识，大时遍满三千。
高低不约信方圆。
说甚短长深浅。
法法法元无法，空空空亦非空。
静喧语默本来同。
梦里何曾说梦。
有用用中无用，无功功里施功。
还如果熟自然红。
莫问如何修种。
善恶一时妄念，荣枯都不关心。
晦明隐显任浮沉。
随分饥餐渴饮。
神静湛然常寂，不妨坐卧歌吟。
一池秋水碧仍深。
风动鱼惊尽任。
对镜不须强灭，假名权立菩提。
色空明暗本来齐。
真妄体分两种。
悟则便名静土，更无天竺曹溪。
谁言极乐在天西。
了则弥陀出世。
人我众生寿者，宁分彼此高低。
法身通照没吾伊。
念念体分同异。
见是何曾是是，闻非未必非非。
往来诸用不相知。
生死谁能碍你。
住想修行布施，果报不离天人。
恰如仰箭射浮云。
坠落只缘力尽。
争似无为实相，还须返朴归淳。
境忘情性任天真。
以证无生法忍。
鱼兔若还入手，自然忘却筌蹄。
渡河筏子上天梯。
到彼悉皆遗弃。
未悟须凭言说，悟来言说皆非。
虽然四句属无为。
此等何须脱离。
悟了莫求寂灭，随缘只接群迷。
寻常邪见及提携。
方便指归实际。
五眼三身四智，六度万行修齐。
圆光一颗好摩尼。
利物兼能自利。
我见时人说性，只夸口急酬机。
及逢境界转痴迷。
又与愚人何异。
说得便须行得，方名言行无亏。
能将慧剑斩魔魑。
此号如来正智。
欲了无生妙道，莫如自见真心。
真心无相亦无音。
清净法身只恁。
此道非无外有，非中亦莫求寻。
二边俱遣弃中心。
见了名为上品。
丹是色身至宝，炼成变化无穷。
更于性上究真宗。
决了死生妙用。
不待他身后世，现前获福神通。
自从龙虎著斯功。
尔后谁能继踵。
白云封断仙岩路，重重洞门深窈。
翠竹笼烟，苍崖溅瀑，古木阴森回抱。
坛空不老。
锁一片莓台、几丛莎草。
试把桃源，较量风景是谁好。
乘鸾人去已久，只今惟有，鹤飞猿啸。
树拥香幢，泉敲玉佩，疑是群仙重到。
尘氛可笑。
久志慕丹台，梦思蓬岛，愿把英游，细参梨与枣。
早岁相期林下，高年同在尊前。
风花绣舞乍晴天。
绿蚁新浮酒面。
身外虚名电转，人间急景梭传。
当筵莫惜听朱弦。
一品归来强健。
归雁低空，游蜂趁暖。
凭高目向西云断。
具茨山外夕阳多，展江亭下春波满。
双桂情深，千花明焕。
良辰谁是同游伴。
辛夷花谢早梅开，应须次第调弦管。
夜来风横雨飞狂，满地闲花衰草。
燕子渐归春悄。
帘幕垂清晓。
天将佳景与闲人，美酒宁嫌华皓。
留取旧时欢笑。
莫共秋光老。
登临送目。
正故国晚秋，天气初肃。
千里澄江似练，翠峰如簇。
归帆去棹残阳里，背西风、酒旗斜矗。
彩舟云淡，星河鹭起，画图难足。
念往昔、繁华竞逐。
叹门外楼头，悲恨相续。
千古凭高，对此谩嗟荣辱。
六朝旧事随流水，但寒烟、芳草凝绿。
至今商女，时时犹唱后庭遗曲。
数家茅屋闲临水。
单衫短帽垂杨里。
今日是何朝。
看予度石桥。
梢梢新月偃。
午醉醒来晚。
何物最关情。
黄鹂三两声。
灯火已收正月半。
山南山北花撩乱。
闻说洊亭新水漫。
骑款段。
穿云入坞寻游伴。
却拂僧床褰素幔。
千岩万壑春风暖。
一弄松声悲急管。
吹梦断。
西看窗日犹嫌短。
平岸小桥千嶂抱。
柔蓝一水萦花草。
茅屋数间窗窈窕。
尘不到。
时时自有春风扫。
午枕觉来闻语鸟。
欹眠似听朝鸡早。
忽忆故人今总老。
贪梦好。
茫然忘了邯郸道。
云垂平野。
掩映竹篱茅舍。
阒寂幽居实潇洒。
是处绿娇红冶。
丈夫运用堂堂。
且莫五角六张。
若有一卮芳酒，逍遥自在无妨。
百亩中庭半是苔。
门前白道水萦回。
爱闲能有几人来。
小院回廊春寂寂，山桃溪杏两三栽。
为谁零落为谁开。
常时黄色见眉间。
松桂我同攀。
每言天上辛苦，不肯饵金丹。
怜水静，爱云闲。
便忘还。
高歌一曲，岩谷迤逦，宛似商山。
练巾藜杖白云间。
有兴即跻攀。
追思往昔如梦，华毂也曾丹。
尘自扰，性长闲。
更无还。
达如周召，究似丘轲，祗个山山。
茫然不肯住林间。
有处即追攀。
将他死语图度，怎得离真丹。
浆水价，匹如闲。
也须还。
何如直截，踢倒军持，赢取沩山。
营巢燕子逞翱翔。
微志在雕梁。
碧云举翮千里，其奈有鸾皇。
临济处，德山行。
果承当。
自时降住，一切天魔，扫地焚香。
莫言普化祗颠狂。
真解作津梁。
蓦然打个斤斗，直跳过羲皇。
临济处，德山行。
果承当。
将他建立，认作心诚，也是寻香。
嗟见世间人。
但有纤毫即是尘。
不住旧时无相貌，沈沦。
只为从来认识神。
作麽有疏亲。
我自降魔转法轮。
不是摄心除妄想，求真。
幻化空身即法身。
自古帝王州，郁郁葱葱佳气浮。
四百年来成一梦，堪愁。
晋代衣冠成古丘。
绕水恣行游。
上尽层城更上楼。
往事悠悠君莫问，回头。
槛外长江空自流。
伊吕两衰翁。
历遍穷通。
一为钓叟一耕佣。
若使当时身不遇，老了英雄。
汤武偶相逢。
风虎云龙。
兴王只在笑谈中。
直至如今千载后，谁与争功。
归依众，梵行四威仪。
愿我遍游诸佛土，十方贤圣不相离。
永灭世间痴。
归依法，法法不思议。
愿我六根常寂静，心如宝月映琉璃。
了法更无疑。
归依佛，弹指越三祇。
愿我速登无上觉，还如佛坐道场时。
能智又能悲。
尽日含毫难比兴。
都无色可并。
万里晴天何处来。
真是屑琼瑰。
天寒日暮山谷里。
的砾愁成水。
池上渐多枝上稀。
唯有故人知。
孜孜矻矻。
向无明里、强作窠窟。
浮名浮利何济，堪留恋处，轮回仓猝。
幸有明空妙觉，可弹指超出。
缘底事、抛了全潮，认一浮沤作瀛渤。
本源自性天真佛。
只些些、妄想中埋没。
贪他眼花阳艳，谁信道、本来无物。
一旦茫然，终被阎罗老子相屈。
便纵有、千种机筹，怎免伊唐突。
梅好惟嫌淡伫，天教薄与胭脂。
真妃初出华清池。
酒入琼姬半醉。
东阁诗情易动，高楼玉管休吹。
北人浑作可花疑。
惟有青枝不似。
留春不住。
费尽莺儿语。
满地残红宫锦污。
昨夜南园风雨。
小怜初上琵琶。
晓来思绕天涯。
不肯画堂朱户，春风自在杨花。
雨打江南树。
一夜花开无数。
绿叶渐成阴，下有游人归路。
与君相逢处。
不道春将暮。
把酒祝东风，且莫恁、匆匆去。
春又老。
南陌酒香梅小。
遍地落花浑不扫。
梦回情意悄。
红笺寄与添烦恼。
细写相思多少。
醉后几行书字小。
泪痕都揾了。
别馆寒砧，孤城画角。
一派秋声入寥廓。
东归燕从海上去，南来雁向沙头落。
楚台风，庚楼月，宛如昨。
无奈被些名利缚。
无奈被他情担阁。
可惜风流总闲却。
当初谩留华表语，而今误我秦楼约。
梦阑时，酒醒后，思量著。
人生可意。
只说功名贪富贵。
遇景开怀。
且尽生前有限杯。
韶华几许。
鶗鴂声残无觅处。
莫自因循。
一片花飞减却春。
金貂贳酒。
乐事可为须趁手。
且醉青春。
白发何曾饶贵人。
凤笙鼍鼓。
况是桃花落红雨。
莫诉觥筹。
炊熟黄粱一梦休。
鸾坡凤沼。
轩冕倘来何足道。
存养天真。
安用浮名绊此身。
劳生逸老。
摆脱纷华须是早。
解绶眠云。
林下何曾见一人。
危楼引望。
天气犹寒花未放。
远思悠悠。
芳草何年恨即休。
仙踪何处。
此去蓬山多少路。
春霭腾腾。
更在瑶台十二层。
帝城春媚。
绿柳参天花照地。
共荣升平。
处处楼台歌板声。
香轮玉镫。
驰骤芳郊争选胜。
妙舞轻讴。
扰乱春风卒未休。
琼杯且尽清歌送。
人生离合真如梦。
瞬息又春归。
回头光景非。
香喷金兽暖。
欢意愁更短。
白发不须量。
从教千丈长。
岁华将暮，寒林萧索，极目冻云垂地。
官梅忽见一枝芳，便顿觉、新春情味。
小筵开处，歌喉清婉，舞态蹁跹争媚。
沈腰潘鬓两休论，共举白、何须惜醉。
雕阑香砌。
红紫妖韶何足计。
争似幽芳。
几朵先春蘸碧塘。
玉船金盏。
谁谓花神情有限。
绰约仙姿。
仿佛江皋解佩时。
冷艳幽香奇绝。
粉金裁雪。
无端又欲恨春风，恨不解、千千结。
曲槛小池清切。
倚烟笼月。
佳人纤手傍柔条，似不忍、轻攀折。
漏新春消耗，柳眼微青，素梅犹小。
帘幕轻寒，引炉烟袅袅。
凤管雍容，雁筝清切，对绮筵呈妙。
此际欢虞，门庭自有，辉光荣耀。
庆事难逢，世间须信，八十遐龄，古来稀少。
况偶佳辰，是桑弧曾表。
满奉金觥，暂停牙板，听雅歌精祷。
惟愿增高，龟年鹤算，鸿恩紫诏。
林叶阴浓，海云峰耸，夏景渐分。
称画堂开宴，雍雍笑语，高年耆德，初拜君恩。
汉相家声，一经传训，赏典今朝归庆门。
清和昼，见香飘百和，乐按长春。
休论。
万事纷纭。
算寿考、乡闾能几人。
况凤书才降，龟龄正永，莫辞金盏，一醉醺醺。
萱草忘忧，榴花含笑，庭院风光如再新。
成欢颂，愿齐坚桧柏，频奉丝纶。
斗草阶前初见，穿针楼上曾逢。
罗裙香露玉钗风。
靓妆眉沁绿，羞脸粉生红。
流水便随春远，行云终与谁同。
酒醒长恨锦屏空。
相寻梦里路，飞雨落花中。
身外闲愁空满，眼中欢事常稀。
明年应赋送君诗。
细从今夜数，相会几多时。
浅酒欲邀谁劝，深情惟有君知。
东溪春近好同归。
柳垂江上影，梅谢雪中枝。
淡水三年欢意，危弦几夜离情。
晓霜红叶舞归程。
客情今古道，秋梦短长亭。
渌酒尊前清泪，阳关叠里离声。
少陵诗思旧才名。
云鸿相约处，烟雾九重城。
浅浅余寒春半，雪消蕙草初长。
烟迷柳岸旧池塘。
风吹梅蕊闹，雨细杏花香。
月堕枝头欢意，从前虚梦高唐，觉来何处放思量。
如今不是梦，真个到伊行。
长爱碧阑干影，芙蓉秋水开时。
脸红凝露学娇啼。
霞觞熏冷艳，云髻袅纤枝。
烟雨依前时候，霜丛如旧芳菲。
与谁同醉采香归。
去年花下客，今似蝶分飞。
旖旎仙花解语，轻盈春柳能眠。
玉楼深处绮窗前。
梦回芳草夜，歌罢落梅天。
沈水浓熏绣被。
流霞浅酌金船。
绿娇红小正堪怜。
莫如云易散，须似月频圆。
梦后楼台高锁，酒醒帘幕低垂。
去年春恨却来时。
落花人独立，微雨燕双飞。
记得小苹初见，两重心字罗衣。
琵琶弦上说相思。
当时明月在，曾照彩云归。
东野亡来无丽句，于君去后少交亲。
追思往事好沾巾。
白头王建在，犹见咏诗人。
学道深山空自老，留名千载不干身。
酒筵歌席莫辞频。
争如南陌上，占取一年春。
卷絮风头寒欲尽。
坠粉飘红，日日香成阵。
新酒又添残酒困。
今春不减前春恨。
蝶去莺飞无处问。
隔水高楼，望断双鱼信。
恼乱层波横一寸。
斜阳只与黄昏近。
初捻霜纨生怅望。
隔叶莺声，似学秦娥唱。
午睡醒来慵一饷。
双纹翠簟铺寒浪。
雨罢苹风吹碧涨。
脉脉荷花，泪脸红相向。
斜贴绿云新月上。
弯环正是愁眉样。
庭院碧苔红叶遍。
金菊开时，已近重阳宴。
日日露荷凋绿扇。
粉塘烟水澄如练。
试倚凉风醒酒面。
雁字来时，恰向层楼见。
几点护霜云影转。
谁家芦管吹秋怨。
喜鹊桥成催凤驾。
天为欢迟，乞与初凉夜。
乞巧双蛾加意画。
玉钩斜傍西南挂。
分钿擘钗凉叶下。
香袖凭肩，谁记当时话。
路隔银河犹可借。
世间离恨何年罢。
碧草池塘春又晚。
小叶风娇，尚学娥妆浅。
双燕来时还念远。
珠帘绣户杨花满。
绿柱频移弦易断。
细看秦筝，正似人情短。
一曲啼乌心绪乱。
红颜暗与流年换。
碾玉钗头双凤小。
倒晕工夫，画得宫眉巧。
嫩麹罗裙胜碧草。
鸳鸯绣字春衫好。
三月露桃芳意早。
细看花枝，人面争多少。
水调声长歌未了。
掌中杯尽东池晓。
醉别西楼醒不记。
春梦秋云，聚散真容易。
斜月半窗还少睡。
画屏闲展吴山翠。
衣上酒痕诗里字。
点点行行，总是凄凉意。
红烛自怜无好计。
夜寒空替人垂泪。
欲减罗衣寒未去，不卷珠帘，人在深深处。
残杏枝头花几许。
啼红正恨清明雨。
尽日沈香烟一缕。
宿酒醒迟，恼破春情绪。
远信还因归燕误。
小屏风上西江路。
千叶早梅夸百媚。
笑面凌寒，内样妆先试。
月脸冰肌香细腻。
风流新称东君意。
一捻年光春有味。
江北江南，更有谁相比。
横玉声中吹满地。
好枝长恨无人寄。
笑艳秋莲生绿浦。
红脸青腰，旧识凌波女。
照影弄妆娇欲语。
西风岂是繁花主。
可恨良辰天不与。
才过斜阳，又是黄昏雨。
朝落暮开空自许。
竟无人解知心苦。
碧落秋风吹玉树。
翠节红旌，晚过银河路。
休笑星机停弄杼。
凤帏已在云深处。
楼上金针穿绣缕。
谁管天边，隔岁分飞苦。
试等夜阑寻别绪。
泪痕千点罗衣露。
碧玉高楼临水住。
红杏开时，花底曾相遇。
一曲阳春春已暮。
晓莺声断朝云去。
远水来从楼下路。
过尽流波，未得鱼中素。
月细风尖垂柳渡。
梦魂长在分襟处。
梦入江南烟水路。
行尽江南，不与离人遇。
睡里消魂无说处。
觉来惆怅消魂误。
欲尽此情书尺素。
浮雁沈鱼，终了无凭据。
却倚缓弦歌别绪。
断肠移破秦筝柱。
黄菊开时伤聚散。
曾记花前，共说深深愿。
重见金英人未见。
相思一夜天涯远。
罗带同心闲结遍。
带易成双，人恨成双晚。
欲写彩笺书别怨。
泪痕早已先书满。
彩袖殷勤捧玉钟。
当年拚却醉颜红。
舞低杨柳楼心月，歌尽桃花扇影风。
从别后，忆相逢。
几回魂梦与君同。
今宵剩把银红照，犹恐相逢是梦中。
一醉醒来春又残。
野棠梨雨泪阑干。
玉笙声里鸾空怨，罗幕香中燕未还。
终易散，且长闲。
莫教离恨损朱颜。
谁堪共展鸳鸯锦，同过西楼此夜寒。
梅蕊新妆桂叶眉。
小莲风韵出瑶池。
云随绿水歌声转，雪绕红绡舞袖垂。
伤别易，恨欢迟。
惜无红锦为裁诗。
行人莫便消魂去，汉渚星桥尚有期。
守得莲开结伴游。
约开萍叶上兰舟。
来时浦口云随棹，采罢江边月满楼。
花不语，水空流。
年年拚得为花愁。
明朝万一西风动，争向朱颜不耐秋。
斗鸭池南夜不归。
酒阑纨扇有新诗。
云随碧玉歌声转，雪绕红琼舞袖回。
今感旧，欲沾衣。
可怜人似水东西。
回头满眼凄凉事，秋月春风岂得知。
当日佳期鹊误传。
至今犹作断肠仙。
桥成汉渚星波外，人在鸾歌凤舞前。
欢尽夜，别经年。
别多欢少奈何天。
情知此会无长计，咫尺凉蟾亦未圆。
题破香笺小砑红。
诗篇多寄旧相逢。
西楼酒面垂垂雪，南苑春衫细细风。
花不尽，柳无穷。
别来欢事少人同。
凭谁问取归云信，今在巫山第几峰。
清颍尊前酒满衣。
十年风月旧相知。
凭谁细话当时事，肠断山长水远诗。
金凤阙，玉龙墀。
看君来换锦袍时。
姮娥已有殷勤约，留著蟾宫第一枝。
醉拍春衫惜旧香。
天将离恨恼疏狂。
年年陌上生秋草，日日楼中到夕阳。
云渺渺，水茫茫。
征人归路许多长。
相思本是无凭语，莫向花笺费泪行。
小令尊前见玉箫。
银灯一曲太妖娆。
歌中醉倒谁能恨，唱罢归来酒未消。
春悄悄，夜迢迢。
碧云天共楚宫遥。
梦魂惯得无拘检，又踏杨花过谢桥。
楚女腰肢越女腮。
粉圆双蕊髻中开。
朱弦曲怨愁春尽，渌酒杯寒记夜来。
新掷果，旧分钗。
冶游音信隔章台。
花间锦字空频寄，月底金鞍竟未回。
十里楼台倚翠微。
百花深处杜鹃啼。
殷勤自与行人语，不似流莺取次飞。
惊梦觉，弄晴时。
声声只道不如归。
天涯岂是无归意，争奈归期未可期。
陌上濛濛残絮飞。
杜鹃花里杜鹃啼。
年年底事不归去，怨月愁烟长为谁。
梅雨细，晓风微。
倚楼人听欲沾衣。
故园三度群花谢，曼倩天涯犹未归。
晓日迎长岁岁同。
太平箫鼓间歌钟。
云高未有前村雪，梅小初开昨夜风。
罗幕翠，锦筵红。
钗头罗胜写宜冬。
从今屈指春期近，莫使金尊对月空。
小玉楼中月上时。
夜来惟许月华知。
重帘有意藏私语，双烛无端恼暗期。
伤别易，恨欢迟。
归来何处验相思。
沈郎春雪愁消臂，谢女香膏懒画眉。
手捻香笺忆小莲。
欲将遗恨倩谁传。
归来独卧逍遥夜，梦里相逢酩酊天。
花易落，月难圆。
只应花月似欢缘。
秦筝算有心情在，试写离声入旧弦。
九日悲秋不到心。
凤城歌管有新音。
凤凋碧柳愁眉淡，露染黄花笑靥深。
初见雁，已闻砧。
绮罗丛里胜登临。
须教月户纤纤玉，细捧霞觞滟滟金。
碧藕花开水殿凉。
万年枝外转红阳。
升平歌管随天仗，祥瑞封章满御床。
金掌露，玉炉香。
岁华方共圣恩长。
皇州又奏圜扉静，十样宫眉捧寿觞。
绿橘梢头几点春。
似留香蕊送行人。
明朝紫凤朝天路，十二重城五碧云。
歌渐咽，酒初醺。
尽将红泪湿湘裙。
赣江西畔从今日，明月清风忆使君。
金鞭美少年，去跃青骢马。
牵系玉楼人，绣被春寒夜。
消息未归来，寒食梨花谢。
无处说相思，背面秋千下。
轻匀两脸花，淡扫双眉柳。
会写锦笺时，学弄朱弦后。
今春玉钏宽，昨夜罗裙皱。
无计奈情何，且醉金杯酒。
关山魂梦长，鱼雁音尘少。
两鬓可怜青，只为相思老。
归梦碧纱窗，说与人人道。
真个别离难，不似相逢好。
坠雨已辞云，流水难归浦。
遗恨几时休，心抵秋莲苦。
忍泪不能歌，试托哀弦语。
弦语愿相逢，知有相逢否。
一分残酒霞，两点愁蛾晕。
罗幕夜犹寒，玉枕春先困。
心情翦彩慵，时节烧灯近。
见少别离多，还有人堪恨。
轻轻制舞衣，小小裁歌扇。
三月柳浓时，又向津亭见。
垂泪送行人，湿破红妆面。
玉指袖中弹，一曲清商怨。
红尘陌上游，碧柳堤边住。
才趁彩云来，又逐飞花去。
深深美酒家，曲曲幽香路。
风月有情时，总是相思处。
长恨涉江遥，移近溪头住。
闲荡木兰舟，误入双鸳浦。
无端轻薄云，暗作廉纤雨。
翠袖不胜寒，欲向荷花语。
远山眉黛长，细柳腰肢袅。
妆罢立春风，一笑千金少。
归去凤城时，说与青楼道。
遍看颍川花，不似师师好。
落梅庭榭香，芳草池塘绿。
春恨最关情，日过阑干曲。
几时花里闲，看得花枝足。
醉后莫思家，借取师师宿。
狂花顷刻香，晚蝶缠绵意。
天与短因缘，聚散常容易。
传唱入离声，恼乱双蛾翠。
游子不堪闻，正是衷肠事。
官身几日闲，世事何时足。
君貌不长红，我鬓无重绿。
榴花满盏香，金缕多情曲。
且尽眼中欢，莫叹时光促。
春从何处归，试向溪边问。
岸柳弄娇黄，陇麦回青润。
多情美少年，屈指芳菲近。
谁寄岭头梅，来报江南信。
渌水带青潮。
水上朱阑小渡桥。
桥上女儿双笑靥，妖娆。
倚著阑干弄柳条。
月夜落花朝。
减字偷声按玉箫。
柳外行人回首处，迢迢。
若比银河路更遥。
小蕊受春风。
日日宫花花树中。
恰向柳绵撩乱处，相逢。
笑靥旁边心字浓。
归路草茸茸。
家在秦楼更近东。
醒去醉来无限事，谁同。
说著西池满面红。
花落未须悲。
红蕊明年又满枝。
惟有花间人别后，无期。
水阔山长雁字迟。
今日最相思。
记得攀条话别离。
共说春来春去事，多时。
一点愁心入翠眉。
何处别时难。
玉指偷将粉泪弹。
记得来时楼上烛，初残。
待得清霜满画阑。
不惯独眠寒。
自解罗衣衬枕檀。
百媚也应愁不睡，更阑。
恼乱心情半被闲。
画鸭懒熏香。
绣茵犹展旧鸳鸯。
不似同衾愁易晓，空床。
细剔银灯怨漏长。
几夜月波凉。
梦魂随月到兰房。
残睡觉来人又远，难忘。
便是无情也断肠。
眼约也应虚，昨夜归来凤枕孤。
且据如今情分里，相于。
只恐多时不似初。
深意托双鱼。
小剪蛮笺细字书。
更把此情重问得，如何。
共结因缘久远无。
新月又如眉。
长笛谁教月下吹。
楼倚暮云初见雁，南飞。
漫道行人雁后归。
意欲梦佳期。
梦里关山路不知。
却待短书来破恨，应迟。
还是凉生玉枕时。
留人不住。
醉解兰舟去。
一棹碧涛春水路。
过尽晓莺啼处。
渡头杨柳青青。
枝枝叶叶离情。
此后锦书休寄，画楼云雨无凭。
千花百草。
送得春归了。
拾蕊人稀红渐少。
叶底杏青梅小。
小琼闲抱琵琶。
雪香微透轻纱。
正好一枝娇艳，当筵独占韶华。
烟轻雨小。
紫陌香尘少。
谢客池塘生绿草。
一夜红梅先老。
旋题罗带新诗。
重寻杨柳佳期。
强半春寒去后，几番花信来时。
可怜娇小。
掌上承恩早。
把镜不知人易老。
欲占朱颜长好。
画堂秋月佳期。
藏钩赌酒归迟。
红烛泪前低语，绿笺花里新词。
红英落尽。
未有相逢信。
可恨流年凋绿鬓。
睡得春酲欲醒。
钿筝曾醉西楼。
朱弦玉指梁州。
曲罢翠帘高卷，几回新月如钩。
春云绿处。
又见归鸿去。
侧帽风前花满路。
冶叶倡条情绪。
红楼桂酒新开。
曾携翠袖同来。
醉弄影娥池水，短箫吹落残梅。
波纹碧皱。
曲水清明后。
折得疏梅香满袖。
暗喜春红依旧。
归来紫陌东头。
金钗换酒消愁。
柳影深深细路，花梢小小层楼。
西池烟草。
恨不寻芳早。
满路落花红不扫。
春色渐随人老。
远山眉黛娇长。
清歌细逐霞觞。
正在十洲残梦，水心宫殿斜阳。
蕙心堪怨。
也逐春风转。
丹杏墙东当日见。
幽会绿窗题遍。
眼中前事分明。
可怜如梦难凭。
都把旧时薄幸，只消今日无情。
幺弦写意。
意密弦声碎。
书得凤笺无限事。
犹恨春心难寄。
卧听疏雨梧桐。
雨余淡月朦胧。
一夜梦魂何处，那回杨叶楼中。
笙歌宛转。
台上吴王宴。
宫女如花倚春殿。
舞绽缕金衣线。
酒阑画烛低迷。
彩鸳惊起双栖。
月底三千绣户，云间十二琼梯。
暂来还去。
轻似风头絮。
给俐相逢留不住。
何况相逢无处。
去时约略黄昏。
月华却到朱门。
别后几番明月，素娥应是消魂。
双纹彩袖。
笑捧金船酒。
娇妙如花轻似柳。
勤客千春长寿。
艳歌更倚疏弦。
有情须醉尊前。
恰是可怜时候，玉娇今夜初圆。
寒催酒醒。
晓陌飞霜定。
背照画帘残烛影。
斜月光中人静。
锦衣才子西征。
万重云水初程。
翠黛倚门相送，莺肠断处难声。
莲开欲遍。
一夜秋声转。
残绿断红香片片。
长是西风堪怨。
莫愁家住溪边。
采莲心事年年。
谁管水流花谢，月明昨夜兰船。
沈思暗记。
几许无凭事。
菊靥开残秋少味。
闲却画阑风意。
梦云归处难寻。
微凉暗入香襟。
犹恨那回庭院，依前月浅灯深。
莺来燕去。
宋玉墙东路。
草草幽欢能几度。
便有系人心处。
碧天秋月无端。
别来长照关山。
一点恹恹谁会，依前凭暖阑干。
心期休问。
只有尊前分。
勾引行人添别恨。
因是语低香近。
劝人满酌金钟。
清歌唱彻还重。
莫道后期无定，梦魂犹有相逢。
秋千院落重帘暮。
彩笔闲来题绣户。
墙头丹杏雨余花，门外绿杨风后絮。
朝云信断知何处。
应作襄王春梦去。
紫骝认得旧游踪，嘶过画桥东畔路。
小颦若解愁春暮。
一笑留春春也住。
晚红初减谢池花，新翠已遮琼苑路。
湔裙曲水曾相遇。
挽断罗巾容易去。
啼珠弹尽又成行，毕竟心情无会处。
小莲未解论心素。
狂似钿筝弦底柱。
脸边霞散酒初醒，眉上月残人欲去。
旧时家近章台住。
尽日东风吹柳絮。
生憎繁杏绿阴时，正碍粉墙偷眼觑。
风帘向晓寒成阵。
来报东风消息近。
试从梅蒂紫边寻，更绕柳枝柔处问。
来迟不是春无信。
开晚却疑花有恨。
又应添得几分愁，二十五弦弹未尽。
念奴初唱离亭宴。
会作离声勾别怨。
当时垂泪忆西楼，湿尽罗衣歌未遍。
难逢最是身强健。
无定莫如人聚散。
已拚归袖醉相扶，更恼香珍重劝。
玉真能唱朱帘静。
忆在双莲池上听。
百分蕉叶醉如泥，却向断肠声里醒。
夜凉水月铺明镜。
更看娇花闲弄影。
曲终人意似流波，休问心期何处定。
阿茸十五腰肢好。
天与怀春风味早。
画眉匀脸不知愁，殢酒熏香偏称小。
东城杨柳西城草。
月会花期如意少。
思量心事薄轻云，绿镜台前还自笑。
初心已恨花期晚。
别后相思长在眼。
兰衾犹有旧时香，每到梦回珠泪满。
多应不信人肠断。
几夜夜寒谁共暖。
欲将恩爱结来生，只恐来生缘又短。
长亭晚送。
都似绿窗前日梦。
小字还家。
恰应红灯昨夜花。
良时易过。
半镜流年春欲破。
往事难忘。
一枕高楼到夕阳。
留春不住。
恰似年光无味处。
满眼飞英。
弹指东风太浅情。
筝弦未稳。
学得新声难破恨。
转枕花前。
且占香红一夜眠。
长杨辇路。
绿满当年携手处。
试逐春风。
重到宫花花树中。
芳菲绕遍。
今日不如前日健。
酒罢凄凉。
新恨犹添旧恨长。
催花雨小，著柳风柔，都似去年时候好。
露红烟绿，尽有狂情斗春早。
长安道。
秋千影里，丝管声中，谁放艳阳轻过了。
倦客登临，暗惜光阴恨多少。
楚天渺。
归思正如乱云，短梦未成芳草。
空把吴霜鬓华，自悲清晓。
帝城杳。
双凤旧约渐虚，孤鸿后期难到。
且趁朝花夜月，翠尊频倒。
春残雨过，绿暗东池道。
玉艳藏羞媚赪笑。
记当时、已恨飞镜欢疏，那至此，仍苦题花信少。
连环情未已，物是人非，月下疏梅似伊好。
淡秀色，暗寒香，粲若春容，何心愿、闲花凡草。
但莫使、情随岁华迁，便杳隔秦源，也须能到。
来时杨柳东桥路。
曲中暗有相期处。
明月好因缘。
欲圆还未圆。
却寻芳草去。
画扇遮微雨。
飞絮莫无情。
闲花应笑人。
个人轻似低飞燕。
春来绮陌时相见。
堪恨两横波。
恼人情绪多。
长留青鬓住。
莫放红颜去。
占取艳阳天。
且教伊少年。
鸾啼似作留春语。
花飞斗学回风舞。
红日又平西。
画帘遮燕泥。
烟光还自老。
绿镜人空好。
香在去年衣。
鱼笺音信稀。
春风未放花心吐。
尊前不拟分明语。
酒色上来迟。
绿须红杏枝。
今朝眉黛浅。
暗恨归时远。
前夜月当楼。
相逢南陌头。
娇香淡梁胭脂雪。
愁春细画弯弯月。
花月镜边情。
浅妆匀未成。
佳期应有在。
试倚秋千待。
满地落英红。
万条杨柳风。
香莲烛下匀丹雪。
妆成笑弄金阶月。
娇面胜芙蓉。
脸边天与红。
玳筵双揭鼓。
唤上花茵舞。
春浅未禁寒。
暗嫌罗袖宽。
哀筝一弄湘江曲。
声声写尽湘波绿。
纤指十三弦。
细将幽恨传。
当筵秋水慢。
玉柱斜飞雁。
弹到断肠时。
春山眉黛低。
江南未雪梅花白。
忆梅人是江南客。
犹记旧相逢。
淡烟微月中。
玉容长有信。
一笑归来近。
忆远上楼时。
晚云和雁低。
相逢欲话相思苦。
浅情肯信相思否。
还恐漫相思。
浅情人不知。
忆曾携手处。
月满窗前路。
长到月来时。
不眠犹待伊。
雕鞍好为莺花住。
占取东城南陌路。
尽教春思乱如云，莫管世情轻似絮。
古来多被虚名误。
宁负虚名身莫负。
劝君频入醉乡来，此是无愁无恨处。
一尊相遇春风里。
诗好似君人有几。
吴姬十五语如弦，能唱当时楼下水。
良辰易去如弹指。
金盏十分须尽意。
明朝三丈日高时，共拚醉头扶不起。
琼酥酒面风吹醒。
一缕斜红临晚镜。
小颦微笑尽妖绕，浅注轻匀长淡净。
手挼梅蕊寻香径。
正是佳期期未定。
春来还为个般愁，瘦损宫腰罗带剩。
清歌学得秦娥似。
金屋瑶台知姓字。
可怜春恨一生心，长带粉痕双袖泪。
从来懒话低眉事。
今日新声谁会意。
坐中应有赏音人，试问回肠曾断未。
旗亭西畔朝云住。
沈水香烟长满路。
柳阴分到画眉边，花片飞来垂手处。
妆成尽任秋娘妒。
袅袅盈盈当绣户。
临风一曲醉朦腾，陌上行人凝恨去。
离鸾照罢尘生镜。
几点吴霜侵绿鬓。
琵琶弦上语无凭，豆蔻梢头春有信。
相思拚损朱颜尽。
天若多情终欲问。
雪窗休记夜来寒，桂酒已消人去恨。
东风又作无情计。
艳粉娇红吹满地。
碧楼帘影不遮愁，还似去年今日意。
谁知错管春残事。
到处登临曾费泪。
此时金盏直须深，看尽落花能几醉。
斑骓路与阳台近。
前度无题初借问。
暖风鞭袖尽闲垂，微月帘栊曾暗认。
梅花未足凭芳信。
弦语岂堪传素恨。
翠眉饶似远山长，寄与此愁颦不尽。
红绡学舞腰肢软。
旋织舞衣宫样染。
织成云外雁行斜，染作江南春水浅。
露桃宫里随歌管。
一曲霓裳红日晚。
归来双袖酒成痕，小字香笺无意展。
当年信道情无价。
桃叶尊前论别夜。
脸红心绪学梅妆，眉翠工夫如月画。
来时醉倒旗亭下。
知是阿谁扶上马。
忆曾挑尽五更灯，不记临分多少话。
采莲时候慵歌舞，永日闲从花里度。
暗随苹末晓风来，直待柳梢斜月去。
停桡共说江头路。
临水楼台苏小住。
细思巫峡梦回时，不减秦源肠断处。
芳年正是香英嫩。
天与娇波长入鬓。
蕊珠宫里旧承恩，夜拂银屏朝把镜。
云情去住终难信。
花意有无休更问。
醉中同尽一杯欢，归后各成孤枕恨。
轻风拂柳冰初绽。
细雨消尘云未散。
红窗青镜待妆梅，绿陌高楼催送雁。
华罗歌扇金蕉盏。
记得寻芳心绪惯。
凤城寒尽又飞花，岁岁春光常有限。
粉痕闲印玉尖纤。
啼红傍晚奁。
旧寒新暖尚相兼。
梅疏待雪添。
春冉冉，恨恹恹。
章台对卷帘。
个人鞭影弄凉蟾。
楼前侧帽檐。
来时红日弄窗纱。
春红入睡霞。
去时庭树欲栖鸦。
香屏掩月斜。
收翠羽，整妆华。
青骊信又差。
玉笙犹恋碧桃花。
今宵未忆家。
旧香残粉似当初。
人情恨不如。
一春犹有数行书。
秋来书更疏。
衾凤冷，枕鸳孤。
愁肠待酒舒。
梦魂纵有也成虚。
那堪和梦无。
天边金掌露成霜。
云随雁字长。
绿杯红袖称重阳。
人情似故乡。
兰佩紫，菊簪黄。
殷勤理旧狂。
欲将沈醉换悲凉。
清歌莫断肠。
晚妆长趁景阳钟。
双蛾著意浓。
舞腰浮动绿云浓。
樱桃半点红。
怜美景，惜芳容。
沈思暗记中。
春寒帘幕几重重。
杨花尽日风。
试把花期数。
便早有、感春情绪。
看即梅花吐。
愿花更不谢，春且长住。
只恐花飞又春去。
花开还不语。
问此意、年年春还会否。
绛唇青鬓，渐少花前语。
对花又记得、旧曾游处。
门外垂杨未飘絮。
二月春花厌落梅。
仙源归路碧桃催。
渭城丝雨劝离杯。
欢意似云真薄幸，客鞭摇柳正多才，凤楼人待锦书来。
卧鸭池头小苑开。
暄风吹尽北枝梅。
柳长莎软路萦回。
静避绿阴莺有意，漫随游骑絮多才。
去年今日忆同来。
二月和风到碧城。
万条千缕绿相迎。
舞烟眠雨过清明。
妆镜巧眉偷叶样，歌楼妍曲借枝名。
晚秋霜霰莫无情。
白纻春衫杨柳鞭。
碧蹄骄马杏花鞯。
落英飞絮冶游天。
南陌风吹舞榭，东城凉月照歌筵。
赏心多是酒中仙。
床上银屏几点山。
鸭炉香过琐窗寒。
小云双枕恨春闲。
惜别漫成良夜醉，解愁时有翠笺还。
那回分袂月初残。
绿柳藏乌静掩关。
鸭炉香细琐窗闲。
那回分袂月初残。
惜别漫成良夜醉，解愁时有翠笺还。
欲寻双叶寄情难。
家近旗亭酒易酤。
花时长得醉工夫。
伴人歌笑懒妆梳。
户外绿杨春系马，床前红烛夜呼卢。
相逢还解有情无。
日日双眉斗画长。
行云飞絮共轻狂。
不将心嫁冶游郎。
溅酒滴残歌扇字，弄花熏得舞衣香。
一春弹泪说凄凉。
飞鹊台前晕翠蛾。
千金新换绛仙螺。
最难加意为颦多。
几处睡痕留醉袖，一春愁思近横波。
远山低尽不成歌。
午醉西桥夕未醒。
雨花凄断不堪听。
归时应减鬓边青。
衣化客尘今古道，柳含春意短长亭。
凤楼争见路旁情。
一样宫妆簇彩舟。
碧罗团扇自障羞。
水仙人在镜中游。
腰自细来多态度，脸因红处转风流。
年年相遇绿江头。
已拆秋千不奈闲。
却随胡蝶到花间。
旋寻双叶插云鬓。
几摺湘裙烟缕细，一钩罗袜素蟾弯。
绿窗红豆忆前欢。
闲弄筝弦懒系裙。
铅华消尽见天真。
眼波低处事还新。
怅恨不逢如意酒。
寻思难值有情人。
可怜虚度琐窗春。
团扇初随碧簟收。
画檐归燕尚迟留。
靥朱眉翠喜清秋。
风意未应迷狭路，灯痕犹自记高楼。
露花烟叶与人愁。
翠阁朱阑倚处危。
夜凉闲捻彩箫吹。
曲中双凤已分飞。
绿酒细倾消别恨，红笺小写问归期。
月华风意似当时。
唱得红梅字字香。
柳枝桃叶尽深藏。
遏云声里送雕觞。
才听便拚衣袖湿，欲歌先倚黛眉长。
曲终敲损燕钗梁。
小杏春声学浪仙。
疏梅清唱替哀弦。
似花如雪绕琼筵。
腮粉月痕妆罢后，脸红莲艳酒醒前。
今年水调得人怜。
铜虎分符领外台。
五云深处彩旌来。
春随红旆过长淮。
千里袴襦添旧暖，万家桃李间新栽。
使星回首是三台。
浦口莲香夜不收。
水边风里欲生秋。
棹歌声细不惊鸥。
凉月送归思往事，落英飘去起新愁。
可堪题叶寄东楼。
莫问逢春能几回。
能歌能笑是多才。
露花犹有好枝开。
绿鬓旧人皆老大，红梁新燕又归来。
尽须珍重掌中杯。
楼上灯深欲闭门。
梦云归去不留痕。
几年芳草忆王孙。
向日阑干依旧绿，试将前事倚黄昏，记曾来处易消魂。
绿阴春尽，飞絮绕香阁。
晚来翠眉宫样，巧把远山学。
一寸狂心未说，已向横波觉。
画帘遮币。
新翻曲妙，暗许闲人带偷掏。
前度书多隐语，意浅愁难答。
昨夜诗有回纹，韵险还慵押。
都待笙歌散了，记取留时霎。
不消红蜡。
闲云归后，月在庭花旧阑角。
雪残风信，悠扬春消息。
天涯倚楼新恨，杨柳几丝碧。
还是南云雁少，锦字无端的。
宝钗瑶席。
彩弦声里，拚作尊前未归客。
遥想疏梅此际，月底香英白。
别后谁绕前溪，手拣繁枝摘。
莫道伤高恨远，付与临风笛。
尽堪愁寂。
花时往事，更有多情个人忆。
日高春睡，唤起懒装束。
年年落花时候，惯得娇眠足。
学唱宫梅便好，更暖银笙逐。
黛蛾低绿。
堪教人恨，却似江南旧时曲。
常记东楼夜雪，翠幕遮红烛。
还是芳酒杯中，一醉光阴促。
曾笑阳台梦短，无计怜香玉。
此欢难续。
乞求歌罢，借取归云画堂宿。
槛花稀，池草遍。
冷落吹笙庭院。
人去日，燕西飞。
燕归人未归。
数书期，寻梦意。
弹指一年春事。
新怅望，旧悲凉。
不堪红日长。
柳间眠，花里醉。
不惜绣裙铺地。
钗燕重，鬓蝉轻。
一双梅子青。
粉笺书，罗袖泪。
还有可怜新意。
遮闷绿，掩羞红。
晚来团扇风。
柳丝长，桃叶小。
深院断无人到。
红日淡，绿烟晴。
流莺三两声。
雪香浓，檀晕少。
枕上卧枝花好。
春思重，晓妆迟。
寻思残梦时。
露华高，凤信远。
宿醉画帘低卷。
梳洗倦，冶游慵。
绿窗春睡浓。
彩条轻，金缕重，昨日小桥相送。
芳草恨，落花愁。
去年同倚楼。
出墙花，当路柳。
借问芳心谁有。
红解笑，绿能颦。
千般恼乱春。
北来人，南去客。
朝暮等闲攀折。
怜晚芳，惜残阳。
情知枉断肠。
欲论心，先掩泪。
零落去年风味。
闲卧处，不言时。
愁多只自知。
到情深，俱是怨。
惟有梦中相见。
犹似旧，奈人禁。
偎人说寸心。
对镜偷匀玉箸，背人学写银钩。
系谁红豆罗带角，心情正著春游。
那日杨花陌上，多时杏子墙头。
眼底关山无奈，梦中云雨空休。
问看几许怜才意，两蛾藏尽离愁。
难拚此回肠断，终须锁定红楼。
绿绮琴中心事，齐纨扇上时光。
五陵年少浑薄幸，轻如曲水飘香。
夜夜魂消梦峡，年年泪尽啼湘。
归雁行边远字，惊莺舞处离肠。
蕙楼多少铅华在，从来错倚红妆。
可羡邻姬十五，金钗早嫁王昌。
晓日当帘，睡痕犹占香腮。
轻盈笑倚鸾台。
晕残红，匀宿翠，满镜花开。
娇蝉鬓畔，插一枝、淡蕊疏梅。
每到春深，多愁饶恨，妆成懒下香阶。
意中人，从别后，萦后情怀。
良辰好景，相思字、唤不归来。
凭江阁，看烟鸿。
恨春浓。
还有当年闻笛泪，洒东风。
时候草绿花红。
斜阳外、远水溶溶。
浑似阿莲双枕畔，画屏中。
花阴月，柳梢莺。
近清明。
长恨去年今夜雨，洒离亭。
枕上怀远诗成。
红笺纸、小砑吴绫。
寄与征人教念远，莫无情。
春罗薄，酒醒寒。
梦初残。
欹枕片时云雨事，已关山。
楼上斜日阑干。
楼前路、曾试雕鞍。
拚却一襟怀远泪，倚阑看。
年光正似花梢露。
弹指春还暮。
翠眉仙子望归来，倚遍玉城珠树。
岂知别后，好风良月，往事无寻处。
狂情错向红尘住。
忘了瑶台路。
碧桃花蕊已应开，欲伴彩云飞去。
回思十载，朱颜青鬓，枉被浮名误。
街南绿树春饶絮。
雪满游春路。
树头花艳杂娇云，树底人家朱户。
北楼闲上，疏帘高卷，直见街南树。
阑干倚尽犹慵去。
几度黄昏雨。
晚春盘马踏青苔，曾傍绿阴深驻。
落花犹在，香屏空掩，人面知何处。
高阁对横塘。
新燕年光。
柳花残梦隔潇湘。
绿浦归帆看不见，还是斜阳。
一笑解愁肠，人会娥妆。
藕丝衫袖郁金香。
曳雪牵云留客醉，且伴春狂。
小绿间长红。
露蕊烟丛。
花开花落昔年同。
惟恨花前携手处，往事成空。
山远水重重。
一笑难逢。
已拚长在别离中。
霜鬓知他从此去，几度春风。
丽曲醉思仙。
十二哀弦。
秾蛾叠柳脸红莲。
多少雨条烟叶恨，红泪离筵。
行子惜流年。
鶗鴂枝边。
吴堤春水舣兰船。
南去北来今渐老，难负尊前。
昭华凤管知名久。
长闭帘栊。
日日春慵。
闲倚庭花晕脸红。
应说金谷无人后，此会相逢。
三弄临风。
送得当筵玉盏空。
日高庭院杨花转，闲淡春风。
莺语惺忪。
似笑金屏昨夜空。
娇慵未洗匀妆手，闲印斜红。
新恨重重。
都与年时旧意同。
种花人自蕊宫来。
牵衣问小梅。
今年芳意何似，应向旧枝开。
凭寄语，谢瑶台。
客无才。
粉香传信，玉盏开筵，莫待春回。
净揩妆脸浅匀眉。
衫子素梅儿。
苦无心绪梳洗，闲淡也相宜。
云态度，柳腰肢。
入相思。
夜来月底，今日尊前，未当佳期。
渚莲霜晓坠残红。
依约旧秋同。
玉人团扇恩浅，一意恨西风。
云去住，月朦胧。
夜寒浓。
此时还是，泪墨书成，未有归鸿。
凭觞静忆去年秋，桐落故溪头。
诗成自写红叶，和恨寄东流。
人脉脉，水悠悠。
几多愁。
雁书不到，蝶梦无凭，漫倚高楼。
小梅风韵最妖娆。
开处雪初消。
南枝欲附春信，长恨陇人遥。
闲记忆，旧江皋。
路迢迢。
暗香浮动，疏影横斜，几处溪桥。
长因蕙草记罗裙。
绿腰沈水熏。
阑干曲处人静，曾共倚黄昏。
风有韵，月无痕。
暗消魂。
拟将幽恨，试写残花，寄与朝云。
御纱新制石榴裙。
沈香慢火熏。
越罗双带宫样，飞鹭碧波纹。
随锦字，叠香痕。
寄文君。
系来花下，解向尊前，谁伴朝云。
都人离恨满歌筵。
清唱倚危弦。
星屏别后千里，更见是何年。
骢骑稳。
绣衣鲜，欲朝天。
北人欢笑，南国悲凉，迎送金鞭。
柳下笙歌庭院，花间姊妹秋千。
记得春楼当日事，写向红窗夜月前。
凭谁寄小莲。
绛蜡等闲陪泪，吴蚕到了缠绵。
绿鬓能供多少恨，未肯无情比断弦。
今年老去年。
绿遍西池。
梅子青时。
尽无端、尽日东风恶，更霏微细雨，恼人离恨，满路春泥。
应是行云归路，有闲泪、洒相思。
想旗亭、望断黄昏月，又依前误了，红笺香信，翠袖欢期。
酌酒殷勤。
尽更留春。
忍无情、便赋余花落，待花前细把、一春心事，问个人人。
莫似花开还谢，愿芳意、且长新。
倚娇红、待得欢期定，向水沈烟底，金莲影下，睡过佳辰。
花信来时，恨无人似花依旧。
又成春瘦。
折断门前柳。
天与多情，不与长相守。
分飞后。
泪痕和酒。
占了双罗袖。
明日征鞭，又将南陌垂杨折。
自怜轻别，拚得音尘绝。
杏子枝边，倚处阑士月。
依前缺。
去年时节。
旧事无人说。
碧水东流，漫题凉叶津头寄。
谢娘春意。
临水颦双翠。
日日骊歌，空费行人泪。
成何计。
未如浓醉。
闲掩红楼睡。
妆席相逢，旋匀红泪歌金缕。
意中曾许。
欲共吹花去。
长爱荷香，柳色殷桥路。
留人住。
淡烟微雨。
好个双栖处。
湖上西风，露花啼处秋香老。
谢家春草。
唱得清商好。
笑倚兰舟，转尽新声了。
烟波渺。
暮云稀少。
一点凉蟾小。
楚乡春晚，似入仙源。
拾翠处、闲随流水，踏青路、暗惹香尘。
心心在，柳外青帘，花下朱门。
对景且醉芳尊。
莫话消魂。
好意思、曾同明月，恶滋味、最是黄昏。
相思处，一纸红笺，无限啼痕。
绿勾阑畔，黄昏淡月，携手对残红。
纱窗影里，朦腾春睡，繁杏小屏风。
须愁别后，天高海阔，何处更相逢。
幸有花前，一杯芳酒，欢计莫匆匆。
西溪丹杏，波前媚脸，珠露与深匀。
南楼翠柳，烟中愁黛，丝雨恼娇颦。
当年此处，闻歌殢酒，曾对可怜人。
今夜相思，水长山远，闲卧送残春。
离多最是，东西流水，终解两相逢。
浅情终似，行云无定，犹到梦魂中。
可怜人意，薄于云水，佳会更难重。
细想从来，断肠多处，不与者番同。
西楼别后，风高露冷，无奈月分明。
飞鸿影里，捣衣砧外，总是玉关情。
王孙此际，山重水远，何处赋西征。
金闺魂梦枉丁宁。
寻尽短长亭。
雕梁燕去，裁诗寄远，庭院旧风流。
黄花醉了，碧梧题罢，闲卧对高秋。
繁云破后，分明素月，凉影挂金钩。
有人凝淡倚西楼。
新样两眉愁。
闲敲玉镫隋堤路。
一笑开朱户。
素云凝淡月婵娟。
门外鸭头春水、木兰船。
吹花拾蕊嬉游惯。
天与相逢晚。
一声长笛倚楼时。
应恨不题红叶、寄相思。
飞花自有牵情处。
不向枝边坠。
随风飘荡已堪愁。
更伴东流流水、过秦楼。
楼中翠黛含春怨。
闲倚阑干见。
远弹双泪惜香红。
暗恨玉颜光景、与花同。
曲阑干外天如水。
昨夜还曾倚。
初将明月比佳期。
长向月圆时候、望人归。
罗衣著破前香在。
旧意谁教改。
一春离恨懒调弦。
犹有两行闲泪、宝筝前。
疏梅月下歌金缕。
忆共文君语。
更谁情浅似春风。
一夜满枝新绿、替残红。
苹香已有莲开信。
两桨佳期近。
采莲时节定来无。
醉后满身花影、倩人扶。
玉箫吹遍烟花路。
小谢经年去。
更教谁画远山眉。
又是陌头风细、恼人时。
时光不解年年好。
叶上秋声早。
可怜蝴蝶易分飞。
只有杏梁双燕、每来归。
秋风不似春风好。
一夜金英老。
更谁来凭曲阑干。
惟有雁边斜月、照关山。
双星旧约年年在。
笑尽人情改。
有期无定是无期。
说与小云新恨、也低眉。
小梅枝上东君信。
雪后花期近。
南枝开尽北枝开。
长被陇头游子、寄春来。
年年衣袖年年泪。
总为今朝意。
问谁同是忆花人。
赚得小鸿眉黛、也低颦。
湿红笺纸回纹字。
多少柔肠事。
去年双燕欲归时。
还是碧云千里、锦书迟。
南楼风月长依旧。
别恨无端有。
倩谁横笛倚危阑。
今夜落梅声里、怨关山。
一弦弹尽仙韶乐。
曾破千金学。
玉楼银烛夜深深。
愁见曲中双泪、落香襟。
从来不奈离声怨。
几度朱弦断。
未知谁解赏新音。
长是好风明月、暗知心。
秋千散后朦胧月，满院人闲。
几处雕阑。
一夜风吹杏粉残。
昭阳殿里春衣就，金缕初干。
莫信朝寒。
明日花前试舞看。
花前独占春风早，长爱江梅。
秀艳清杯。
芳意先愁凤管催。
寻香已闲人后，此恨难裁。
更晚须来。
却恐初开胜未开。
芦鞭坠遍杨花陌，晚见珍珍。
疑是朝云。
来作高唐梦里人。
应怜醉落楼中帽，长带歌尘。
试拂香茵。
留解金鞍睡过春。
日高庭院杨花转，闲淡春风。
昨夜匆匆。
颦入遥山翠黛中。
金盆水冷菱花净，满面残红。
欲洗犹慵。
弦上啼乌此夜同。
征人去日殷勤嘱，莫负心期。
寒雁来时。
第一传书慰别离。
轻春织就机中素，泪墨题诗。
欲寄相思。
日日高楼看雁飞。
花时恼得琼枝瘦，半被残香。
睡损梅妆。
红泪今春第一行。
风流笑伴相逢处，白马游缰。
共折垂杨。
手捻芳条说夜长。
春风不负年年信，长趁花期。
小锦堂西。
红杏初开第一枝。
碧箫度曲留人醉，昨夜归迟。
短恨凭谁。
莺语殷勤月落时。
秋来更觉消魂苦，小字还稀。
坐想行思。
怎得相看似旧时。
南楼把手凭肩处，风月应知。
别后除非。
梦里时时得见伊。
谁将一点凄凉意，送入低眉。
画箔闲垂。
多是今宵得睡迟。
夜痕记尽窗间月，曾误心期。
准拟相思。
还是窗间记月时。
宜春苑外楼堪倚，雪意方浓。
雁影冥濛。
正共银屏小景同。
可无人解相思处，昨夜东风。
梅蕊应红。
知在谁家锦字中。
白莲池上当时月，今夜重圆。
曲水兰船。
忆伴飞琼看月眠。
黄花绿酒分携后，泪湿吟笺。
旧事年年。
时节南湖又采莲。
高吟烂醉淮西月，诗酒相留。
明日归舟。
碧藕花中醉过秋。
文姬赠别双团扇，自写银钩。
散尽离愁。
携得清风出画楼。
前欢几处笙歌地，长负登临。
月幌风襟。
犹忆西楼著意深。
莺花见尽当时事，应笑如今。
一寸愁心。
日日寒蝉夜夜砧。
无端恼破桃源梦，明日青楼。
玉腻花柔。
不学行云易去留。
应嫌衫袖前香冷，重傍金虬。
歌扇风流。
遮尽归时翠黛愁。
年年此夕东城见，欢意匆匆。
明日还重。
却在楼台缥缈中。
垂螺拂黛清歌女，曾唱相逢。
秋月春风。
醉枕香衾一岁同。
双螺未学同心绾，已占歌名。
月白风清。
长倚昭华笛里声。
知音敲尽朱颜改，寂寞时情。
一曲离亭。
借与青楼忍泪听。
西楼月下当时见，泪粉偷匀。
歌罢还颦。
恨隔炉烟看未真。
别来楼外垂杨缕，几换青春。
倦客红尘。
长记楼中粉泪人。
非花非雾前时见，满眼娇春。
浅笑微颦。
恨隔垂帘看未真。
殷勤借问家何处，不在红尘。
若是朝云。
宜作今宵梦里人。
当时月下分飞处，依旧凄凉。
也会思量。
不道孤眠夜更长。
泪痕揾遍鸳鸯枕，重绕回廊。
月上东窗。
长到如今欲断肠。
湘妃浦口莲开尽，昨夜红稀。
懒过前溪。
闲舣扁舟看雁飞。
去年谢女池边醉，晚雨霏微。
记得归时。
旋折新荷盖舞衣。
别来长记西楼事，结遍兰襟。
遗恨重寻。
弦断相如绿绮琴。
何时一枕逍遥夜，细话初心。
若问如今。
也似当时著意深。
红窗碧玉新名旧，犹绾双螺。
一寸秋波。
千斛明珠觉未多。
小来竹马同游客，惯听清歌。
今日蹉跎。
恼乱工夫晕翠蛾。
昭华凤管知名久，长闭帘栊。
闻道春慵。
方倚庭花晕脸红。
可怜金谷无人后，此会相逢。
三弄临风。
送得当筵玉盏空。
金风玉露初凉夜，秋草窗前。
浅醉闲眠。
一枕江风梦不圆。
长情短恨难凭寄，枉费红笺。
试拂么弦。
却恐琴心可暗传。
心期昨夜寻思遍，犹负殷勤。
齐斗堆金。
难买丹诚一寸真。
须知枕上尊前意，占得长春。
寄语东邻。
似此相看有几人。
柳上烟归，池南雪尽。
东风渐有繁华信。
花开花谢蝶应知，春来春去莺能问。
梦意犹疑，心期欲近。
云笺字字萦方寸。
宿妆曾比杏花红，忆人细把香英认。
宿雨收尘，朝霞破暝。
风光暗许花期定。
玉人呵手试妆时，粉香帘幕阴阴静。
斜雁朱弦，孤鸾绿镜。
伤春误了寻芳兴。
去年今日杏墙西，啼莺唤得闲愁醒。
绿径穿花，红楼压水。
寻芳误到蓬莱地。
玉颜人是蕊珠仙，相逢展尽双蛾翠。
梦草闲眠，流觞浅醉。
一春总见瀛洲事。
别来双燕又西飞，无端不寄相思字。
雪尽寒轻，月斜烟重。
清欢犹记前时共。
迎风朱户背灯开，拂檐花影侵帘动。
绣枕双鸳，香苞翠凤。
从来往事都如梦。
伤心最是醉归时，眼前少个人人送。
南苑吹花，西楼题叶，故园欢事重重。
凭阑秋思，闲记旧相逢。
几处歌云梦雨，可怜便、汉水西东。
别来久，浅情未有，锦字系征鸿。
年光还少味，开残槛菊，落尽溪桐。
漫留得，尊前淡月西风。
此恨谁堪共说，清愁付、绿酒杯中。
佳期在，归时待把，香袖看啼红。
画屏天畔，梦回依约，十洲云水。
手捻红笺寄人书，写无限、伤春事。
别浦高楼曾漫倚。
对江南千里。
楼下分流水声中，有当日、凭高泪。
采莲舟上，夜来陡觉，十分秋意。
懊恼寒花暂时香，与情浅、人相似。
玉蕊歌清招晚醉。
恋小桥风细。
水湿红裙酒初消，又记得、南溪事。
海棠风横，醉中吹落，香红强半。
小粉多情怨花飞，仔细把、残香看。
一抹深檀秋水畔。
缕金衣新换。
鹦鹉杯深艳歌迟，更莫放、人肠断。
柳阴庭院杏梢墙。
依旧巫阳。
凤箫已远青楼在，水沈谁、复暖前香。
临镜舞鸾离照，倚筝飞雁辞行。
坠鞭人意自凄凉。
泪眼回肠。
断云残雨当年事，到如今、几处难忘。
两袖晓风花陌，一帘夜月兰堂。
心心念念忆相逢。
别恨谁浓。
就中懊恼难拚处，是擘钗、分钿匆匆。
却似桃源路失，落花空记前踪。
彩笺书尽浣溪红。
深意难通。
强欢殢酒图消遣，到醒来、愁闷还重。
若是初心未改，多应此意须同。
庭花香信尚浅。
最玉楼先暖。
攀觉春衾，江南依旧远。
回纹锦字暗翦。
漫寄与、也应归晚。
要问相思，天涯独自短。
池苑清阴欲就。
还傍送春时候。
眼中人去难欢偶。
谁共一杯芳酒。
朱阑碧砌皆如旧。
记携手。
有情不管别离久。
情在相逢终有。
歌彻郎君秋草。
别恨远山眉小。
无情莫把多情恼。
第一归来须早。
红尘自古长安道。
故人多。
相思不比相逢好。
此别朱颜应老。
红叶黄花秋意晚，千里念行客。
飞云过尽，归鸿无信，何处寄书得。
泪弹不尽临窗滴。
就砚旋研墨。
渐写到别来，此情深处，红笺为无色。
翠袖疏纨扇。
凉叶催归燕。
一夜西风，几处伤高怀远。
细菊枝头，开嫩香还遍。
月痕依旧庭院。
事何限。
恨望秋意晚。
离人鬓华将换。
静忆天涯，路比此情犹短。
试约鸾笺，传素期良愿。
南云应有新雁。
长相思。
长相思。
若问相思甚了期。
除非相见时。
长相思。
长相思。
欲把相思说似谁。
浅情人不知。
满街斜月。
垂鞭自唱阳关彻。
断尽柔肠思归切。
都为人人，不许多时别。
南桥昨夜风吹雪。
短长亭下征尘歇。
归时定有梅堪折。
欲把离愁，细捻花枝说。
鸾孤月缺。
两春惆怅音尘绝。
如今若负当时节。
信道欢缘，狂向衣襟结。
若问相思何处歇。
相逢便是相思彻。
尽饶别后留心别。
也待相逢。
细把相思说。
天教命薄。
青楼占得声名恶。
对酒当歌寻思著。
月户星窗，多少旧期约。
相逢细语初心错。
两行红泪尊前落。
霞觞且共深深酌。
恼乱春宵，翠被都闲却。
休休莫莫。
离多还是因缘恶。
有情无奈思量著。
月夜佳期，近定青笺约。
心心口口长恨昨。
分飞容易当时错。
后期休似前欢薄。
买断青楼，莫放春闲却。
小春花信日边来，未上江楼先坼。
今岁东君消息。
还自南枝得。
素衣染尽天香，玉酒添成国色。
一自故溪疏隔。
肠断长相忆。
一曲画楼钟动，宛转歌声缓。
绮席飞尘满。
更少待、金蕉暖。
细雨轻寒今夜短。
依前是、粉墙别馆。
端的欢期应未晚。
奈归云难管。
愁黛颦成月浅，啼妆印得花残。
只消鸳枕夜来闲。
晓镜心情便懒。
醉帽檐头风细。
征衫袖口香寒。
绿江春水寄书难。
携手佳期又晚。
南苑垂鞭路冷，西楼把袂人稀。
庭花犹有鬓边枝。
且插残红自醉。
画幕凉催燕去，香屏晓放云归。
依前青枕梦回时。
试问闲愁有几。
绿蕙红兰芳信歇，金蕊正风流。
应为诗人多怨秋。
花意与消愁。
梁王苑路香英密，长记旧嬉游。
曾看飞琼戴满头。
浮动舞梁州。
九日黄花如有意，依旧满珍丛。
谁似龙山秋兴浓。
吹帽落西风。
年年岁岁登高节，欢事旋成空。
几处佳人此会同。
今在泪痕中。
烟柳长堤知几曲，一曲一魂消。
秋水无情天共遥。
愁送木兰桡。
熏香绣被心情懒，期信转迢迢。
记得来时倚画桥。
红泪满鲛绡。
玉阶秋感，年华暗去。
掩深宫、团扇无绪。
记得当时，自翦下、机中轻素。
点丹青、画成秦女。
凉襟犹在，朱弦未改，忍霜纨、飘零何处。
自古悲凉，是情事、轻如云雨。
倚么弦、恨长难诉。
晚绿寒红。
芳意匆匆。
惜年华、今与谁同。
碧云零落，数字征鸿。
看渚莲凋，宫扇旧，怨秋风。
流波坠叶，佳期何在，想天教、离恨无穷。
试将前事，闲倚梧桐。
有消魂处，明月夜，粉屏空。
倚天楼殿，升平风月，彩仗春移。
莺丝凤竹，长生调里，迎得翠舆归。
雕鞍游罢，何处还有心期。
浓熏翠被，深停画烛，人约月西时。
梅梢已有，春来音信，风意犹寒。
南楼暮雪，无人共赏，闲却玉阑干。
殷勤今夜，凉月还似眉弯。
尊前为把，桃根丽曲，重倚四弦看。
危楼静锁，窗中远岫，门外垂杨。
珠帘不禁春风度，解偷送余香。
眠思梦想，不如双燕，得到兰房，别来只是，凭高泪眼，感旧离肠。
取次临鸾匀画浅。
酒醒迟来晚。
多情爱惹闲愁，长黛眉低敛。
月底相逢花不见。
有深深良愿。
愿期信、似月如花，须更教长远。
莫唱阳关曲。
泪湿当年金缕。
离歌自古最消魂，闻歌更在魂消处。
南楼杨柳多情绪。
不系行人住。
人情却似飞絮。
悠扬便逐春风去。
风梢雨叶，绿遍江南岸。
思归倦客，寻芳来最晚。
酒边红日初长，陌上飞花正满。
凄凉数声弦管。
怨春短。
玉人应在，明月楼中画眉懒。
鱼笺锦字，多时音信断。
恨如去水空长，事与行云渐远。
罗衾旧香馀暖。
溪声急。
无数落花漂出。
燕子分泥蜂酿蜜。
迟迟艳风日。
须信芳菲随失。
况复佳期难必。
拟把此情书万一。
愁多翻阁笔。
七朝文物旧江山。
水如天。
莫凭栏。
千古斜阳，无处问长安。
更隔秦淮闻旧曲，秋已半，夜将阑。
争教潘鬓不生斑。
敛芳颜。
抹么弦。
须记琵琶，子细说因缘。
待得鸾胶肠已断，重别日，是何年。
三湘迁客思悠哉。
尊俎定常开。
云雨未消歌伴，山川忍对离杯。
他年来此，贤侯未去，忍话先回。
好在江南山色，凭时重上高台。
木叶下君山。
空水漫漫。
十分斟酒敛芳颜。
不是渭城西去客，休唱阳关。
醉袖抚危栏。
天淡云闲。
何人此路得生还。
回首夕阳红尽处，应是长安。
楼上久踟躇。
地远身孤。
拟将憔悴吊三闾。
自是长安日下影，流落江湖。
烂醉且消除。
不醉何如。
又看暝色满平芜。
试问寒沙新到雁，应有来书。
楚山修竹如云，异材秀出千林表。
龙须半翦，凤膺微涨，玉肌匀绕。
木落淮南，雨睛云梦，月明风袅。
自中郎不见，桓伊去后，知孤负、秋多少。
闻道岭南太守，后堂深、绿珠娇小。
绮窗学弄，梁州初遍，霓裳未了。
嚼徵含宫，泛商流羽，一声云杪。
为使君洗尽，蛮风瘴雨，作霜天晓。
似花还似非花，也无人惜从教坠。
抛家傍路，思量却是，无情有思。
萦损柔肠，困酣娇眼，欲开还闭。
梦随风万里，寻郎去处，又还被、莺呼起。
不恨此花飞尽，恨西园、落红难缀。
晓来雨过，遗踪何在，一池萍碎。
春色三分，二分尘土，一分流水。
细看来，不是杨花点点，是离人泪。
仲览自江东来别，遂书以遗之归去来兮，吾归何处，万里家在岷峨。
百年强半，来日苦无多。
坐见黄州再闰，儿童尽、楚语吴歌。
山中友，鸡豚社酒，相劝老东坡。
云何。
当此去，人生底事，来往如梭。
待闲看，秋风洛水清波。
好在堂前细柳，应念我、莫翦柔柯。
仍传语，江南父老，时与晒渔蓑。
香叆雕盘，寒生冰箸，画堂别是风光。
主人情重，开宴出红妆。
腻玉圆搓素颈，藕丝嫩、新织仙裳。
双歌罢，虚檐转月，余韵尚悠扬。
人间，何处有，司空见惯，应谓寻常。
坐中有狂客，恼乱愁肠。
报道金钗坠也，十指露、春笋纤长。
亲曾见，全胜宋玉，想像赋高唐。
蜗角虚名，蝇头微利，算来著甚干忙。
事皆前定，谁弱又谁强。
且趁闲身未老，尽放我、些子疏狂。
百年里，浑教是醉，三万六千场。
思量。
能几许，忧愁风雨，一半相妨，又何须，抵死说短论长。
幸对清风皓月，苔茵展、云幕高张。
江南好，千钟美酒，一曲满庭芳。
过余，因为赋此三十三年，今谁存者，算只君与长江。
凛然苍桧，霜干苦难双。
闻道司州古县，云溪上、竹坞松窗。
江南岸，不因送子，宁肯过吾邦。
摐摐。
疏雨过，风林舞破，烟盖云幢。
愿持此邀君，一饮空缸。
居士先生老矣，真梦里、相对残釭。
歌舞断，行人未起，船鼓已逄逄。
水浅冻，久留郡中。
晦日同游南山，话旧感叹，因作满庭芳云三十三年，飘流江海，万里烟浪云帆。
故人惊怪，憔悴老青衫。
我自疏狂异趣，君何事、奔走尘凡。
流年尽，穷途坐守，船尾冻相衔。
巉巉。
淮浦外，层楼翠壁，古寺空岩。
步携手林间，笑挽扦扦。
莫上孤峰尽处，萦望眼、云海相搀。
家何在，因君问我，归步绕松衫。
落日绣帘卷，亭下水连空。
知君为我，新作窗户湿青红。
长记平山堂上，欹枕江南烟雨，渺渺没孤鸿。
认得醉翁语，山色有无中。
一千顷，都镜净，倒碧峰。
忽然浪起，掀舞一叶白头翁。
堪笑兰台公子，未解庄生天籁，刚道有雌雄。
一点浩然气，千里快哉风。
日，过中秋而去，作此曲以别余。
以其语过悲，乃为和之。
其意以不早退为戒，以退而相从之乐为慰云耳安石在东海，从事鬓惊秋。
中年亲友难别，丝竹缓离愁。
一旦功成名遂，准拟东还海道，扶病入西州。
雅志困轩冕，遗恨寄沧洲。
岁云暮，须早计，要褐裘。
故乡归去千里，佳处辄迟留。
我醉歌时君和，醉倒须君扶我，惟酒可忘忧。
一任刘玄德，相对卧高楼。
明月几时有，把酒问青天。
不知天上宫阙，今夕是何年。
我欲乘风归去，又恐琼楼玉宇，高处不胜寒。
起舞弄清影，何似在人间。
转朱阁，低绮户，照无眠。
不应有恨，何事长向别时圆。
人有悲欢离合，月有阴晴圆缺，此事古难全。
但愿人长久，千里共婵娟。
江汉西来，高楼下、蒲萄深碧。
犹自带、岷峨云浪，锦江春色。
君是南山遗爱守，我为剑外思归客。
对此间、风物岂无情，殷勤说。
江表传，君休读。
狂处士，真堪惜。
空洲对鹦鹉，苇花萧瑟。
不独笑书生争底事，曹公黄祖俱飘忽。
愿使君、还赋谪仙诗，追黄鹤。
东武南城，新堤固、涟漪初溢。
隐隐遍、长林高阜，卧红堆碧。
枝上残花吹尽也，与君更向江头觅。
问向前、犹有几多春，三之一。
官里事，何时毕。
风雨外，无多日。
相将泛曲水，满城争出。
君不见兰亭修禊事，当时坐上皆豪逸。
到如今、修竹满山阴，空陈迹。
清颍东流，愁目断、孤帆明灭。
宦游处、青山白浪、万重千叠。
孤负当年林下意，对床夜雨听萧瑟。
恨此生、长向别离中，添华发。
一尊酒，黄河侧。
无限事，从头说。
相看恍如昨，许多年月。
衣上旧痕余苦泪，眉间喜气添黄色。
便与君、池上觅残春，花如雪。
天岂无情，天也解、多情留客。
春向暖、朝来底事，尚飘轻雪。
君过春来纡组绶，我应归去耽泉石。
恐异时、怀酒忽相思，云山隔。
浮世事，俱难必。
人纵健，头应白。
何辞更一醉，此欢难觅。
欲向佳人诉离恨，泪珠先已凝双睫。
但莫遣、新燕却来时，音书绝。
大江东去，浪淘尽、千古风流人物。
故垒西边，人道是、三国周郎赤壁。
乱石穿空，惊涛拍岸，卷起千堆雪。
江山如画，一时多少豪杰。
遥想公瑾当年，小乔初嫁了，雄姿英发。
羽扇纶巾，谈笑间、樯虏灰飞烟灭。
故国神游，多情应笑我，早生华发。
人生如梦，一尊还酹江月。
赏。
至九月，忽开千叶一朵。
雨中特为置酒，遂作。
今岁花时深院，尽日东风，荡扬茶烟。
但有绿苔芳草，柳絮榆钱。
闻道城西，长廊古寺，甲第名园。
有国艳带酒。
天香染袂，为我留连。
清明过了，残红无处，对此泪洒尊前。
秋向晚，一枝何事，向我依然。
高会聊追短景，清商不暇余妍。
不如留取，十分春态，付与明年。
孤馆灯青，野店鸡号，旅枕梦残。
渐月华收练，晨霜耿耿，云山摛锦，朝露漙漙。
世路无穷，劳生有限，似此区区长鲜欢。
微吟罢，凭征鞍无语，往事千端。
当时共客长安。
似二陆初来俱少年。
有笔头千字，胸中万卷，致君尧舜，此事何难。
用舍由时，行藏在我，袖手何妨闲处看。
身长健，但优游卒岁，且斗尊前。
无情流水多情客。
劝我如曾识。
杯行到手休辞却。
这公道难得。
曲水池上，小字更书年月。
还对茂林修竹，似永和节。
纤纤素手如霜雪。
笑把秋花插。
尊前莫怪歌声咽。
又还是轻别。
此去翱翔，遍赏玉堂金阙。
欲问再来何岁，应有华发。
今年春浅腊侵年。
冰雪破春妍。
东风有信无人见，露微意、柳际花边。
寒夜纵长，孤衾易暖，钟鼓渐清圆。
朝来初日半含山。
楼阁淡疏烟。
游人便作寻芳计，小桃杏、应已争先。
衰病少情，疏慵自放，惟爱日高眠。
霜余已失长淮阔。
空听潺潺清颍咽。
佳人犹唱醉翁词，四十三年如电抹。
草头秋露流珠滑。
三五盈盈还二八。
与余同是识翁人，惟有西湖波底月。
知君仙骨无寒暑。
千载相逢犹旦暮。
故将别语恼佳人，要看梨花枝上雨。
落花已逐回风去。
花本无心莺自诉。
明朝归路下塘西，不见莺啼花落处。
梧桐叶上三更雨。
惊破梦魂无觅处。
夜凉枕簟已知秋，更听寒蛩促机杼。
梦中历历来时路。
犹在江亭醉歌舞。
尊前必有问君人，为道别来心与绪。
公子眼花乱发，老夫鼻观先通。
领巾飘下瑞香风。
惊起谪仙春梦。
后土祠中玉蕊，蓬莱殿后鞓红。
此花清绝更纤秾。
把酒何人心动。
小院朱阑几曲，重城画鼓三通。
更看微月转光风。
归去香云入梦。
翠袖争浮大白，皂罗半插斜红。
灯花零落酒花秾。
妙语一时飞动。
怪此花枝怨泣，托君诗句名通。
凭将草木记吴风。
继取相如云梦。
点笔袖沾醉墨，谤花面有惭红。
知君却是为情秾。
怕见此花撩动。
闻道双衔凤带，不妨单著鲛绡。
夜香知与阿谁烧。
怅望水沈烟袅。
云鬓风前绿卷，玉颜醉里红潮。
莫教空度可怜宵。
月与佳人共僚。
点点楼头细雨。
重重江外平湖。
当年戏马会东徐。
今日凄凉南浦。
莫恨黄花未吐。
且教红粉相扶。
酒阑不必看茱萸。
俯仰人间今古。
龙焙今年绝品，谷帘自古珍泉。
雪芽双井散神仙。
苗裔来从北苑。
汤发云腴酽白，盏浮花乳轻圆。
人间谁敢更争妍。
斗取红窗粉面。
别梦已随流水，泪巾犹裛香泉。
相如依旧是臞仙。
人在瑶台阆苑。
花雾萦风缥缈，歌珠滴水清圆。
蛾眉新作十分妍。
走马归来便面。
世事一场大梦，人生几度秋凉。
夜来风叶已鸣廊。
看取眉头鬓上。
酒贱常愁客少，月明多被云妨。
中秋谁与共孤光。
把盏凄然北望。
莫叹平原落落，且应去鲁迟迟。
与君各记少年时。
须信人生如寄。
白发千茎相送，深杯百罚休辞。
拍浮何用酒为池。
我已为君德醉。
玉骨那愁瘴雾，冰姿自有仙风。
海仙时遣探芳丛。
倒挂绿毛么凤。
素面翻嫌粉涴，洗妆不褪唇红。
高情已逐晓云空。
不与梨花同梦。
曲肱醉卧少休。
及觉，已晓。
乱山葱茏，流水锵然，疑非尘世也。
书此语桥柱上。
照野弥弥浅浪，横空暧暧微霄。
障泥未解玉骢骄。
我欲醉眠芳草。
可惜一溪明月，莫教踏破琼瑶。
解鞍欹枕绿杨桥。
杜宇一声春晓。
三过平山堂下，半生弹指声中。
十年不见老仙翁。
壁上龙蛇飞动。
欲吊文章太守，仍歌杨柳春风。
休言万事转头空。
未转头时皆梦。
昨夜扁舟京口，今朝马首长安。
旧官何物与新官。
只有湖山公案。
此景百年几变，个中下语千难。
使君才气卷波澜。
与把新诗判断。
以为异人。
后十年，筑室黄冈之北，号静安居士。
作此记之。
细马远驮双侍女，青巾玉带红靴。
溪山好处便为家。
谁知巴峡路，却见洛城花。
面旋落英飞玉蕊，人间春日初斜。
十年不见紫云车。
龙丘新洞府，铅鼎养丹砂。
诗句端来磨我钝，钝锥不解生芒。
欢颜为我解冰霜。
酒阑清梦觉，春草满地塘。
应念雪堂坡下老，昔年共采芸香。
功成名遂早还乡。
回车来过我，乔木拥千章。
我劝髯张归去好，从来自己忘情。
尘心消尽道心平。
江南与塞北，何处不堪行。
俎豆庚桑真过矣，凭君说与南荣。
愿闻吴越报丰登。
君王如有问，结袜赖王生。
自古相从休务日，何妨低唱微吟。
天垂云重作春阴。
坐中人半醉，帘外雪将深。
闻道分司狂御史，紫云无路追寻。
凄风寒雨是骎骎。
问囚长损气，见鹤忽惊心。
忘却成都来十载，因君未免思量。
凭将清泪洒江阳。
故山知好在，孤客自悲凉。
坐上别愁君未见，归来欲断无肠。
殷勤且更尽离觞。
此身如传舍，何处是吾乡。
尊酒何人怀李白，草堂遥指江东。
珠帘十里卷香风。
花开又花谢，离恨几千重。
轻舸渡江连夜到，一时惊笑衰容。
语音犹自带吴侬。
夜阑对酒处，依旧梦魂中。
九十日春都过了，贪忙何处追游。
三分春色一分愁。
雨翻榆荚阵，风转柳花球。
阆苑先生须自责，蟠桃动是千秋。
不知人世苦厌求。
东皇不拘束，肯为使君留。
四大从来都遍满，此间风水何疑。
故应为我发新诗。
幽花香涧谷，寒藻舞沦漪。
借与玉川生两腋，天仙未必相思。
还凭流水送人归。
层巅余落日，草露已沾衣。
一别都门三改火，天涯踏尽红尘。
依然一笑作春温。
无波真古井，有节是秋筠。
惆怅孤帆连夜发，送行淡月微云。
尊前不用翠眉颦。
人生如逆旅，我亦是行人。
多病休文都瘦损，不堪金带垂腰。
望湖楼上暗香飘。
和风春弄袖，明月夜闻箫。
酒醒梦回清漏永，隐床无限更潮。
佳人不见董娇饶。
徘徊花上月，空度可怜宵。
夜饮东坡醒复醉，归来仿佛三更。
家童鼻息已雷鸣。
敲门都不应，倚杖听江声。
长恨此身非我有，何时忘却营营。
夜阑风静縠纹平。
小舟从此逝，江海寄余生。
冬夜夜寒冰合井，画堂明月侵帏。
青缸明灭照悲啼。
青缸挑欲尽，粉泪裛还垂。
未尽一尊先掩泪，歌声半带清悲。
情声两尽莫相违。
欲知肠断处，梁上暗尘飞。
千古龙蟠并虎踞。
从公一吊兴亡处。
渺渺斜风吹细雨。
芳草渡。
江南父老留公住。
公驾飞车凌彩雾。
红鸾骖乘青鸾驭。
却讶此洲名白鹭。
非吾侣。
翩然欲下还飞去。
送客归来灯火尽。
西楼淡月凉生晕。
明日潮来无定准。
潮来稳。
舟横渡口重城近。
江水似知孤客恨。
南风为解佳人愠。
莫学时流轻久困。
频寄问。
钱塘江上须忠信。
皎皎牵牛河汉女。
盈盈临水无由语。
望断碧云空日暮。
无寻处。
梦回芳草生春浦。
鸟散余花纷似雨，汀洲苹老香风度。
明月多情来照户。
但揽取。
清光长送人归去。
一曲阳关情几许。
知君欲向秦川去。
白马皂貂留不住。
回首处。
孤城不见天霖雾。
到日长安花似雨。
故关杨柳初飞絮。
渐见靴刀迎夹路。
谁得似。
风流膝上王文度。
林断山明竹隐墙。
乱蝉衰草小池塘。
翻空白鸟时时见，照水红蕖细细香。
村舍外，古城旁。
杖藜徐步转斜阳。
殷勤昨夜三更雨，又得浮生一日凉。
笑捻红梅亸翠翘。
扬州十里最娇饶。
夜来绮席亲曾见，撮得精神滴滴娇。
娇后眼，舞时腰。
刘郎几度欲魂消。
明朝酒醒知何处，肠断云间紫玉箫。
银塘朱槛麹尘波。
圆绿卷新荷。
兰条荐浴，菖花酿酒，天气尚清和。
好将沈醉酬佳节，十分酒、一分歌。
狱草烟深，讼庭人悄，无吝宴游过。
去年相送，馀杭门外，飞雪似杨花。
今年春尽，杨花似雪，犹不见还家。
对酒卷帘邀明月，风露透窗纱。
恰似姮娥怜双燕，分明照、画梁斜。
以为非使君莫可当此花，故作是词两两轻红半晕腮，依依独为使君回。
若道使君无此意，何为，双花不向别人开。
但看低昂烟雨里，不已。
劝君休诉十分杯。
更问尊前狂副使。
来岁。
花开时节与谁来。
而遂晴，故作此词莫听穿林打叶声。
何妨吟啸且徐行。
竹杖芒鞋轻胜马。
谁怕。
一蓑烟雨任平生。
料峭春风吹酒醒。
微冷。
山头斜照却相迎。
回首向来潇洒处。
归去。
也无风雨也无晴。
带酒冲山雨，和衣睡晚睛。
不知钟鼓报天明。
梦里栩然蝴蝶、一身轻。
老去才都尽，归来计未成。
求田问舍笑豪英。
自爱湖边沙路、免泥行。
日薄花房绽，风和麦浪轻。
夜来微雨洗郊坰。
正是一年春好、近清明。
已改煎茶火，犹调入粥饧。
使君高会有余清。
此乐无声无味、最难名。
海上乘槎侣，仙人萼绿华。
飞升元不用丹砂。
住在潮头来处、渺天涯。
雷辊夫差国，云翻海若家。
坐中安得弄琴牙。
写取余声归向、水仙夸。
苒苒中秋过，萧萧两鬓华。
寓身化世一尘沙。
笑看潮来潮去、了生涯。
方士三山路，渔人一叶家。
早知身世两聱牙。
好伴骑鲸公子、赋雄夸。
大通愠形于色。
东坡作长短句，令妓歌之师唱谁家曲，宗风嗣阿谁。
借君拍板与门槌。
我也逢场作戏、莫相疑。
溪女方偷眼，山僧莫眨眉。
却愁弥勒下生迟。
不见老婆三五、少年时。
欲执河梁手，还升月旦堂。
酒阑人散月侵廊。
北客明朝归去、雁南翔。
窈窕高明玉，风流郑季庄。
一时分散水云乡。
惟有落花芳草、断人肠。
山雨潇潇过，溪桥浏浏清。
小园幽榭枕苹汀。
门外月华如水、彩舟横。
苕岸霜花尽，江湖雪阵平。
两山遥指海门青。
回首水云何处、觅孤城。
紫陌寻春去，红尘拂面来。
无人不道看花回。
惟见石榴新蕊、一枝开。
冰簟堆云髻，金尊滟玉醅。
绿阴青子相催。
留取红巾千点、照池台。
卫霍元勋后，韦平外族贤。
吹笙只合在缑山。
闲驾彩鸾归去、趁新年。
烘暖烧香阁，轻寒浴佛天。
他时一醉画堂前。
莫忘故人憔悴、老江边。
笑怕蔷薇罥，行忧宝瑟僵。
美人依约在西厢，只恐暗中迷路，认余香。
午夜风翻幔，三更月到床。
簟纹如水玉肌凉。
何物与侬归去、有残妆。
寸恨谁云短，绵绵岂易裁。
半年眉绿未曾开。
明月好风闲处、是人猜。
春雨消残冻，温风到冷灰。
尊前一曲为谁哉。
留取曲终一拍、待君来。
绀绾双蟠髻，云欹小偃巾。
轻盈红脸小腰身。
叠鼓忽催花拍、斗精神。
空阔轻红歇，风和约柳春。
蓬山才调最清新。
胜似缠头千锦、共藏珍。
琥珀装腰佩，龙香入领巾。
只应飞燕是前身。
共看剥葱纤手、舞凝神。
柳絮风前转，梅花雪里春。
鸳鸯翡翠两争新。
但得周郎一顾、胜珠珍。
红粉莫悲啼，俯仰半年离别。
看取雪堂坡下，老农夫凄切。
明年春水漾桃花，柳岸隘舟楫。
从此满城歌吹，看黄州阗咽。
湖上雨晴时，秋水半篙初没。
朱槛俯窥寒鉴，照衰颜华发。
醉中吹坠白纶巾，溪风漾流月。
独棹小舟归去，任烟波飘兀。
缑山仙子，高情云渺，不学痴牛騃女。
凤箫声断月明中，举手谢、时人欲去。
客槎曾犯，银河微浪，尚带天风海雨。
相逢一醉是前缘，风雨散、飘然何处。
乘槎归去，成都何在，万里江沱汉漾。
与君各赋一篇诗，留织女、鸳鸯机上。
还将旧曲，重赓新韵，须信吾侪天放。
人生何处不儿嬉，看乞巧、朱楼彩舫。
春已老，春服几时成。
曲水浪低蕉叶稳，舞雩风软纻罗轻。
酣咏乐升平。
微雨过，何处不催耕。
百舌无言桃李尽，柘林深处鹁鸪鸣。
春色属芜菁。
春未老，风细柳斜斜。
试上超然台上望，半壕春水一城花。
烟雨暗千家。
寒食后，酒醒却咨嗟。
休对故人思故国，且将新火试新茶。
诗酒趁年华。
蜀客到江南，长忆吴山好。
吴蜀风流自古同，归去应须早。
还与去年人，共藉西湖草。
莫惜尊前仔细看，应是容颜老。
似非吃烟火食人语。
非胸中有万卷书，笔下无一点尘俗气，孰能至是缺月挂疏桐，漏断人初静。
时见幽人独往来，缥缈孤鸿影。
惊起却回头，有恨无人省。
拣尽寒枝不肯栖，枫落吴江冷。
碧山影里小红旗。
侬是江南踏浪儿。
拍手欲嘲山简醉，齐声争唱浪婆词。
西兴渡口帆初落、渔浦山头日未欹。
侬欲送潮歌底曲，尊前还唱使君诗。
白酒新开九酝，黄花已过重阳。
身外徜来都似梦，醉里无何即是乡。
东坡日月长。
玉粉旋烹茶乳，金薤新捣橙香。
强染霜髭扶翠袖。
莫道狂夫不解狂。
狂夫老更狂。
清淮浊汴。
更在江西岸。
红旆到时黄叶乱。
霜入梁王故苑。
秋原何处携壶。
停骖访古踟蹰。
双庙遗风尚在，漆园傲吏应无。
谁作桓伊三弄。
惊破绿窗幽梦。
新月与愁烟。
满江天。
欲去又还不去。
明日落花飞絮。
飞絮送行舟。
水东流。
玉龟山。
东皇灵媲统群山。
绛阙岧峣，翠房深迥，倚霏烟。
幽闲。
志萧然。
金城千里锁婵娟。
当时穆满巡狩，翠华曾到海西边。
风露明霁，鲸波极目，势浮舆盖方圆。
正迢迢丽日，玄圃清寂，琼草芊绵。
争解绣勒香鞯。
鸾辂驻跸，八马戏芝田。
瑶池近、画楼隐隐，翠鸟翩翩。
肆华筵。
间作脆管鸣弦。
宛若帝所钧天。
稚颜皓齿，绿发方瞳，圆极恬淡高妍。
尽倒琼壶酒，献金鼎药，固大椿年。
缥缈飞琼妙舞，命双成、奏曲醉留连。
云璈韵响泻寒泉。
浩歌畅饮，斜月低河汉。
渐渐绮霞、天际红深浅。
动归思、回首尘寰。
烂漫游、玉辇东还。
杏花风、数里响鸣鞭。
望长安路，依稀柳色，翠点春妍。
笑劳生一梦，羁旅三年，又还重九。
华发萧萧，对荒园搔首。
赖有多情，好饮无事，似古人贤守。
岁岁登高，年年落帽，物华依旧。
此会应须烂醉，仍把紫菊茱萸，细看重嗅。
摇落霜风，有手栽双柳。
来岁今朝，为我西顾，酹羽觞江口。
会与州人，饮公遗爱，一江醇酎。
乳燕飞华屋。
悄无人、桐阴转午，晚凉新浴。
手弄生绡白团扇，扇手一时似玉。
渐困倚、孤眠清熟。
帘外谁来推绣户，枉教人、梦断瑶台曲。
又却是，风敲竹。
石榴半吐红巾蹙。
待浮花、浪蕊都尽，伴君幽独。
秾艳一枝细看取，芳心千重似束。
又恐被、秋风惊绿。
若待得君来向此，花前对酒不忍触。
共粉泪，两簌簌。
江南腊尽，早梅花开后。
分付新春与垂柳。
细腰肢、自有入格风流，仍更是、骨体清英雅秀。
永丰坊那畔，尽日无人，惟见金丝弄晴昼。
断肠是，飞絮时，绿叶成阴，无个事、一成消瘦。
又莫是、东风逐君来，便吹散眉间，一点春皱。
入蜀主孟昶宫中。
一日大热，蜀主与花蕊夫人夜起避暑摩诃池上，作一词。
朱具能记之。
今四十年，朱已死，人无知此词者。
但记其首两句，暇日寻味，岂洞仙歌令乎，乃为足之冰肌玉骨，自清凉无汗。
水殿风来暗香满。
绣帘开、一点明月窥人，人未寝、欹枕钗横鬓乱。
起来携素手，庭户无声，时见疏星渡河汉。
试问夜如何，夜已三更，金波淡、玉绳低转。
但屈指、西风几时来，又不道、流年暗中偷换。
有情风、万里卷潮来，无情送潮归。
问钱塘江上，西兴浦口，几度斜晖。
不用思量今古，俯仰昔人非。
谁似东坡老，白首忘机。
记取西湖西畔，正暮山好处，空翠烟霏。
算诗人相得，如我与君稀。
约他年、东还海道，愿谢公、雅志莫相违。
西州路，不应回首，为我沾衣。
美人如月。
乍见掩暮云，更增妍绝。
算应无恨，安用阴晴圆缺。
娇甚空只成愁，待下床又懒，未语先咽。
数日不来，落尽一庭红叶。
今朝置酒强起，问为谁减动，一分香雪。
何事散花却病，维摩无疾。
却低眉、惨然不答。
唱金缕、一声怨切。
堪折便折。
且惜取、少年花发。
绿槐高柳咽新蝉。
薰风初入弦。
碧纱窗下水沈烟。
棋声惊昼眠。
微雨过，小荷翻。
榴花开欲然。
玉盆纤手弄清泉。
琼珠碎却圆。
暗香浮动月黄昏。
堂前一树春。
东风何事入西邻。
儿家常闭门。
雪肌冷，玉容真。
香腮粉未匀。
折花欲寄岭头人。
江南日暮云。
一年三度过苏台。
清尊长是开。
佳人相问苦相猜。
这回来下来。
情未尽，老先催。
人生真可咍。
他年桃李阿谁栽。
刘郎双鬓衰。
乃作斜川诗，至今使人想见其处。
元丰壬戍之春，余躬耕于东坡，筑雪堂居之。
南挹四望亭之后丘，西控北山之微泉，慨然而叹，此亦斜川之游也梦中了了醉中醒。
只渊明。
是前生。
走遍人间，依旧却躬耕。
昨夜东坡春雨足，乌鹊喜，报新晴。
雪堂西畔暗泉鸣。
北山倾。
小溪横。
南望亭丘，孤秀耸曾城。
都是斜川当日境，吾老矣，寄余龄。
翠蛾羞黛怯人看。
掩霜纨。
泪偷弹。
且尽一尊，收泪唱阳关。
漫道帝城天样远，天易见，见君难。
画堂新构近孤山。
曲阑干。
为谁安。
飞絮落花，春色属明年。
欲棹小舟寻旧事，无处问，水连天。
凤凰山下雨初晴。
水风清。
晚霞明。
一朵芙蕖，开过尚盈盈。
何处飞来双白鹭，如有意，慕娉婷。
忽闻江上弄哀筝。
苦念情。
遣谁听。
烟敛云收，依约是湘灵。
欲待曲终寻问取，人不见，数峰青。
老夫聊发少年狂。
左牵黄。
右擎苍。
锦帽貂裘，千骑卷平冈。
为报倾城随太守，亲射虎，看孙郎。
酒酣胸胆尚开张。
鬓微霜。
又何妨。
持节云中，何日遣冯唐。
会挽雕弓如满月，西北望，射天狼。
天涯流落思无穷。
既相逢。
却匆匆。
摧手佳人，和泪折残红。
为问东风余几许，春纵在，与谁同。
隋堤三月水溶溶。
背归鸿。
去吴中。
回首彭城，清泗与淮通。
寄我相思千点泪，流不到，楚江东。
相逢不觉又初寒。
对尊前。
惜流年。
风紧离亭，冰结泪珠圆。
雪意留君君不住，从此去，少清欢。
转头山下转头看。
路漫漫。
玉花翻。
银海光宽，何处是超然。
知道故人相念否，携翠袖，倚朱阑。
黄昏犹是雨纤纤。
晓开帘。
欲平檐。
江阔天低，无处认青帘。
孤坐冻吟谁伴我，揩病目，捻衰髯。
使君留客醉厌厌。
水晶盐。
为谁甜。
手把梅花，东望忆陶潜。
雪似故人人似雪，虽可爱，有人嫌。
曲，余尝作数绝以纪其事矣。
玉人家在凤凰山。
水云间。
掩门关。
门外行人，立马看弓弯。
十里春风谁指似，斜日映，绣帘斑。
多情好事与君还。
闵新鳏。
拭余潸。
明月空江，香雾著云鬟。
陌上花开春尽也，闻旧曲，破朱颜。
十年生死两茫茫。
不思量。
自难忘。
千里孤坟，无处话凄凉。
纵使相逢应不识，尘满面，鬓如霜。
夜来幽梦忽还乡。
小轩窗。
正梳妆。
相顾无言，惟有泪千行。
料得年年断肠处，明月夜，短松冈。
花褪残红青杏小。
燕子飞时，绿水人家绕。
枝上柳绵吹又少。
天涯何处无芳草。
墙里秋千墙外道。
墙外行人，墙里佳人笑。
笑渐不闻声渐悄。
多情却被无情恼。
一颗樱桃樊素口。
不爱黄金，只爱人长久。
学画鸦儿犹未就。
眉尖已作伤春皱。
扑蝶西园随伴走。
花落花开，渐解相思瘦。
破镜重圆人在否。
章台折尽青青柳。
雨后春容清更丽。
只有离人，幽恨终难洗。
北固山前三面水。
碧琼梳拥青螺髻。
一纸乡书来万里。
问我何年，真个成归计。
白首送春拚一醉。
东风吹破千行泪。
簌簌无风花自亸。
寂寞园林，柳老樱桃过。
落日多情还照坐。
山青一点横云破。
路尽河回千转柁。
系缆渔村，月暗孤灯火。
凭仗飞魂招楚些。
我思君处君思我。
灯火钱塘三五夜。
明月如霜，照见人如画。
帐底吹笙香吐麝。
此般风味应无价。
寂寞山城人老也。
击鼓吹箫，乍入农桑社。
火冷灯稀霜露下。
昏昏雪意云垂野。
帘外东风交雨霰。
帘里佳人，笑语如莺燕。
深惜今年正月暖。
灯光酒色摇金盏。
掺鼓渔阳挝未遍。
舞褪琼钗，汗湿香罗软。
今夜何人吟古怨。
清诗未就冰生砚。
自古涟漪佳绝地。
绕郭荷花，欲把吴兴比。
倦客尘埃何处洗。
真君堂下寒泉水。
左海门前酤酒市。
夜半潮来，月下孤舟起。
倾盖相逢拚一醉。
双凫飞去人千里。
云水萦回溪上路。
叠叠青山，环绕溪东注。
月白沙汀翘宿鹭。
更无一点尘来处。
溪叟相看私自语。
底事区区，苦要为官去。
尊酒不空田百亩。
归来分得闲中趣。
多情多感仍多病，多景楼中。
尊酒相逢。
乐事回头一笑空。
停杯且听琵琶语，细捻轻拢。
醉脸春融。
斜照江天一抹红。
浅霜侵绿。
发少仍新沐。
冠直缝，巾横幅。
美人怜我老，玉手簪黄菊。
秋露重，真珠落袖沾余馥。
坐上人如玉。
花映花奴肉。
蜂蝶乱，飞相逐。
明年人纵健，此会应难复。
须细看，晚来月上和银烛。
暑笼晴，风解愠。
雨后余清，暗袭衣裾润。
一局选仙逃暑困。
笑指尊前、谁向青霄近。
整金盆，轮玉笋。
凤驾鸾车，谁敢争先进。
重五休言升最紧。
纵有碧油，到了输堂印。
至梦州乃别。
余以十一月十五日至海州，与太守会于景疏楼上，作此词以寄巨源长忆别时，景疏楼上，明月如水。
美酒清歌，留连不住，月随人千里。
别来三度，孤光又满，冷落共谁同醉。
卷珠帘，凄然顾影，共伊到明无寐。
今朝有客，来从淮上，能道使君深意。
凭仗清淮，分明到海，中有相思泪。
而今何在，西垣清禁，夜永露华侵被。
此时看，回廊晓月，也应暗记。
明月如霜，好风如水，清景无限。
曲港跳鱼，圆荷泻露，寂寞无人见。
紞如三鼓，铿然一叶，黯黯梦云惊断。
夜茫茫，重寻无处，觉来小园行遍。
天涯倦客，山中归路，望断故园心眼。
燕子楼空，佳人何在，空锁楼中燕。
古今如梦，何曾梦觉，但有旧欢新怨。
异时对，黄楼夜景，为余浩叹。
绮席才终。
欢意犹浓。
酒阑时、高兴无穷。
共夸君赐，初拆臣封。
看分香饼，黄金缕，密云龙。
斗赢一水，功敌千钟。
觉凉生、两腋清风。
暂留红袖，少却纱笼。
放笙歌散，庭馆静，略从容。
三入承明。
四至九卿。
问书生、何辱何荣。
金张七叶，纨绮貂缨。
无汗马事，不献赋，不明经。
成都卜肆，寂寞君平。
郑子真、岩谷躬耕。
寒灰炙手，人重人轻。
除竺乾学，得无念，得无名。
清夜无尘。
月色如银。
酒斟时、须满十分。
浮名浮利，虚苦劳神。
叹隙中驹，石中火，梦中身。
虽抱文章，开口谁亲。
且陶陶、乐尽天真。
几时归去，作个闲人。
对一张琴，一壶酒，一溪云。
昨夜霜风。
先入梧桐。
浑无处、回避衰容。
问公何事，不语书空。
但一回醉一回病，一回慵。
朝来庭下，光阴如箭，似无言、有意伤侬。
都将万事，付与千钟。
任酒花白，眼花乱，烛花红。
携手江村。
梅雪飘裙。
情何限、处处消魂。
故人不见，旧曲重闻。
向望湖楼，孤山寺，涌金门。
寻常行处，题诗千首，绣罗衫、与拂红尘。
别来相忆，知是何人。
有湖中月，江边柳，陇头云。
一叶舟轻。
双桨鸿惊。
水天清、影湛波平。
鱼翻藻鉴，鹭点烟汀。
过沙溪急，霜溪冷，月溪明。
重重似画，曲曲如屏。
算当年、虚老严陵。
君臣一梦，今古虚名。
但远山长，云山乱，晓山青。
绣帘高卷倾城出。
灯前潋滟横波溢。
皓齿发清歌。
春愁入翠蛾。
凄音休怨乱。
我已先肠断。
遗响下清虚。
累累一串珠。
碧纱微露纤纤玉。
朱唇渐暖参差竹。
越调变新声。
龙吟彻骨清。
夜来残酒醒。
惟觉霜袍冷。
不见敛眉人。
胭脂觅旧痕。
秋风湖上萧萧雨。
使君欲去还留住。
今日漫留君。
明朝愁杀人。
佳人千点泪。
洒向长河水。
不用敛双蛾。
路人啼更多。
玉童西迓浮丘伯。
洞天冷落秋萧瑟。
不用许飞琼。
瑶台空月明。
清香凝夜宴。
借与韦郎看。
莫便向姑苏。
扁舟下五湖。
天怜豪俊腰金晚。
故教月向松江满。
清景为淹留。
从君都占秋。
身闲惟有酒。
试问清游首。
帝梦已遥思。
匆匆归去时。
娟娟缺月西南落。
相思拨断琵琶索。
枕泪梦魂中。
觉来眉晕重。
华堂堆烛泪。
长笛吹新水。
醉客各西东。
应思陈孟公。
玉笙不受朱唇暖。
离声凄咽胸填满。
遗恨几千秋。
恩留人不留。
他年京国酒。
泫泪攀枯柳。
莫唱短因缘。
长安远似天。
画檐初挂弯弯月。
孤光未满先忧缺。
遥认玉帘钩。
天孙梳洗楼。
佳人言语好。
不愿求新巧。
此恨固应知。
愿人无别离。
凤回仙驭云开扇。
更阑月坠星河转。
枕上梦魂惊。
晓檐疏雨零。
相逢虽草草。
长共天难老。
终不羡人间。
人间日似年。
城隅静女何人见。
先生日夜歌彤管。
谁识蔡姬贤。
江南顾彦先。
先生那久困。
汤沐须名郡。
惟有谢夫人。
从来见拟伦。
买田阳羡吾将老。
从来只为溪山好。
来往一虚舟。
聊随物外游。
有书仍懒著。
水调歌归去。
筋力不辞诗。
要须风雨时。
落花闲院春衫薄。
薄衫春院闲花落。
迟日恨依依。
依依恨日迟。
梦回莺舌弄。
弄舌莺回梦。
邮便问人羞。
羞人问便邮。
火云凝汗挥珠颗。
颗珠挥汗凝云火。
琼暖碧纱轻。
轻纱碧暖琼。
晕腮嫌枕印。
印枕嫌腮晕。
闲照晚妆残。
残妆晚照闲。
峤南江浅红梅小。
小梅红浅江南峤。
窥我向疏篱。
篱疏向我窥。
老人行即到。
到即行人老。
离别惜残枝。
枝残惜别离。
翠鬟斜幔云垂耳。
耳垂云幔斜鬟翠。
春晚睡昏昏。
昏昏睡晚春。
细花梨雪坠。
坠寻乘花细。
颦浅念谁人。
人谁念浅颦。
柳庭风散人眠昼。
昼眠人静风庭柳。
香汗薄衫凉。
凉衫薄汗香。
手红冰碗茫藕。
藕碗冰红手。
郎笑藕丝长。
长丝藕笑郎。
井桐双照新妆冷。
冷妆新照双桐井。
羞对井花愁。
愁花井对羞。
影孤怜夜永。
永夜怜孤影。
楼上不宜秋。
秋宜不上楼。
雪花飞暖融香颊。
颊香隔暖飞花雪。
欺雪任单衣。
衣单任雪欺。
别时梅子结。
结子梅时别。
归不恨开迟。
迟开恨不归。
三度别君来，此别真迟暮。
白尽老髭须，明日淮南去。
酒罢月随人，泪湿花如雾。
后月逐君还，梦绕湖边路。
金炉犹暖麝煤残。
惜香更把宝钗翻。
重闻处，余熏在，这一番、气味胜从前。
背人偷盖小逢山。
更将沈水暗同然。
且图得，氤氲久，为情深、嫌怕断头烟。
莫怪归心甚速，西湖自有蛾眉。
若见故人须细说，白发倍当时。
小郑非常强记，二南依旧能诗。
更有鲈鱼堪切脍，儿辈莫教知。
定场贺老今何在。
几度新声改。
怨声坐使旧声阑。
俗耳只知繁手、不须弹。
断弦试问谁能晓。
七岁文姬小。
试教弹作辊雷声。
应有开元遗老、泪纵横。
归心正似三春草。
试著莱衣小。
橘怀几日向翁开。
怀祖已瞋文度、不归来。
禅心已断人间爱。
只有平交在。
笑论瓜葛一枰同。
看取灵光新赋、有家风。
湖山信是东南美。
一望弥千里。
使君能得几回来。
便使尊前醉倒、且徘徊。
沙河塘里灯初上。
水调谁家唱。
夜阑风静欲归时。
惟有一江明月、碧琉璃。
见说岷峨凄怆，旋闻江汉澄清。
但觉秋来归梦好，西南自有长城。
东府三人最少，西山八国初平。
莫负花溪纵赏，何妨药市微行。
试问当垆人在否，空教是处闻名。
唱著子渊新曲，应须分外含情。
其陋。
独鄱阳董毅夫过而悦之，有卜邻之意。
乃取归去来词，稍加概括，使就声律，以遗毅夫。
使家僮歌之，时相从于东坡，释耒而和之，扣牛角而为之节，不亦乐乎为米折腰，因酒弃家，口体交相累。
归去来，谁不遣君归。
觉从前皆非今是。
露未晞。
征夫指予归路，门前笑语喧童稚。
嗟旧菊都荒，新松暗老，吾年今已如此。
但小窗容膝闭柴扉。
策杖看孤云暮鸿飞。
云山无心，鸟倦知还，本非有意。
噫。
归去来兮。
我今忘我兼忘世。
亲戚无浪语，琴书中有真味。
步翠麓崎岖，泛溪窈窕，涓涓暗谷流春水。
观草木欣荣，幽人自感，吾生行且休矣。
念寓形宇内复几时。
不自觉皇皇欲何之。
委吾心、去留谁计。
神仙知在何处，富贵非吾志。
但知临水登山啸咏，自引壶觞自醉。
此生天命更何疑。
且乘流、遇坎还止。
睡起画堂，银蒜押帘，珠幕云垂地。
初雨歇，洗出碧罗天，正溶溶养花天气。
一霎暖风回芳草，荣光浮动，掩皱银塘水。
方右靥匀酥，花须吐绣，园林排比红翠。
见乳燕捎蝶过繁枝。
忽一线炉香逐游丝。
昼永人间，独立斜阳，晚来情味。
便乘兴携将佳丽。
深入芳菲里。
拨胡琴语，轻拢慢捻总灺利。
看紧约罗裙，急趣檀板，霓裳入破惊鸿起。
颦月临眉，醉霞横脸，歌声悠扬云际。
任满头红雨落花飞。
渐鳷鹊楼西玉蟾低。
尚徘徊、未尽欢意。
君看今古悠悠，浮宦人间世。
这些百岁，光阴几日，三万六千而已。
醉乡路稳不妨行，但人生、要适情耳。
我辈情钟，古来谁似龙山宴。
而今楚甸。
戏马余飞观。
顾谓佳人，不觉秋强半。
筝声远。
鬓云吹乱。
愁入参差雁。
不用悲秋，今年身健还高宴。
江村海甸。
总作空花观。
尚想横汾，兰菊纷相半。
楼船远。
白云飞乱。
空有年年雁。
莫唱阳关，风流公子方终宴。
秦山禹甸。
缥缈真奇观。
北望平原，落日山衔半。
孤帆远。
我歌君乱。
一送西飞雁。
醉漾轻舟，信流引到花深处。
尘缘相误。
无计花间住。
烟水茫茫，千里斜阳暮。
山无数。
乱红如雨。
不记来时路。
月转乌啼，画堂宫徵生离恨。
美人愁闷。
不管罗衣褪。
清泪斑斑，挥断柔肠寸。
嗔人问。
背灯偷揾拭尽残妆粉。
满院桃花，尽是刘郎未见。
于中更、一枝纤软。
仙家日月，笑人间春晚。
浓睡起，惊飞乱红千片。
密意难传，羞容易变。
平白地、为伊肠断。
问君终日，怎安排心眼。
须信道，司空自来见惯。
白发苍颜，正是维摩境界。
空方丈、散花何碍。
朱唇箸点，更髻鬟生彩。
这些个，千生万生只在。
好事心肠，著人情态。
闲窗下、敛云凝黛。
明朝端午，待学纫兰为佩。
寻一首好诗，要书裙带。
别贺来时，灯火荧煌无数。
向青琐、隙中偷觑。
元来便是，共彩鸾仙侣。
方见了，管须低声说与。
百子流苏，千枝宝炬。
人间有、洞房烟雾。
春来何事，故抛人别处。
坐望断，楼中远山归路。
钱塘风景古来奇。
太守例能诗。
先驱负弩何在，心已誓江西。
花尽后，叶飞时。
雨凄凄。
若为情绪，更问新官，向旧官啼。
海棠珠缀一重重。
清晓近帘栊。
胭脂谁与匀淡，偏向脸边浓。
看叶嫩，惜花红。
意无穷。
如花似叶，岁岁年年，共占春风。
小莲初上琵琶弦。
弹破碧云天。
分明绣阁幽恨，都向曲中传。
肤莹玉，鬓梳蝉。
绮窗前。
素娥今夜，故故随人，似斗婵娟。
水涵空，山照市。
西汉二疏乡里。
新白发，旧黄金。
故人恩义深。
海东头，山尽处。
自古空槎来去。
槎有信，赴秋期。
使君行不归。
平时十月幸兰汤。
玉甃琼梁。
五家车马如水，珠玑满路旁。
翠华一去掩方床。
独留烟树苍苍。
至今清夜月，依前过缭墙。
华胥梦断人何处。
听得莺啼红树。
几点蔷薇香雨。
寂寞闲庭户。
暖风不解留花住。
片片著人无数。
楼上望春归去。
芳草迷归路。
醉醒醒醉。
凭君会取这滋味。
浓斟琥珀香浮蚁。
一到愁肠，别有阳春意。
须将幕席为天地。
歌前起舞花前睡。
从他落魄陶陶里。
犹胜醒醒，惹得闲憔悴。
分携如昨。
人生到处萍飘泊。
偶然相聚还离索。
多病多愁，须信从来错。
尊前一笑休辞却。
天涯同是伤沦落。
故山犹负平生约。
西望峨嵋，长羡归飞鹤。
苍头华发。
故山归计何时决。
旧交新贵音书绝。
惟有佳人，犹作殷勤别。
离亭欲去歌声咽。
潇潇细雨凉吹颊。
泪珠不用罗巾裛。
弹在罗衣，图得见时说。
轻云微月。
二更酒醒船初发。
孤城回望苍烟合。
公子佳人，不记归时节。
巾偏扇坠滕床滑。
觉来幽梦无人说。
此生飘荡何时歇。
家在西南，长作东南别。
秋帷里。
长漏伴人无寐。
低玉枕凉轻绣被。
一番秋气味。
晓色又侵窗纸。
窗外鸡声初起。
声断几声还到耳。
已明声未已。
秋池阁。
风傍晓庭帘幕。
霜叶未衰吹未落。
半惊鸦喜鹊。
自笑浮名情薄。
似与世人疏略。
一片懒心双懒脚。
好教闲处著。
今夜雨。
断送一年残暑。
坐听潮声来别浦。
明朝何处去。
孤负金尊绿醑。
来岁今宵圆否。
酒醒梦回愁几许。
夜阑还独语。
自净方能净彼。
我自汗流呀气。
寄语澡浴人，且共肉身游戏。
但洗。
但洗。
俯为人间一切。
为向东坡传语。
人在玉堂深处。
别后有谁来，雪压小桥无路。
归去。
归去。
江上一犁春雨。
手种堂前桃李。
无限绿阴青子。
帘外百舌儿，惊起五更春睡。
居士。
居士。
莫忘小桥流水。
暮云收尽溢清寒。
银汉无声转玉盘。
此生此夜不长好，明月明年何处看。
受降城下紫髯郎。
戏马台南旧战场。
恨君不取契丹首，金甲牙旗归故乡。
济南春好雪初晴。
才到龙山马足轻。
使君莫忘霅溪女，还作阳关肠断声。
郑庄好客。
容我尊前先堕帻。
落笔生风。
籍籍声名不负公。
高山白早。
莹骨冰肤那解老。
从此南徐。
良夜清风月满湖。
云鬟倾倒。
醉倚阑干风月好。
凭仗相扶。
误入仙家碧玉壶。
连天衰草。
下走湖南西去道。
一舸姑苏。
便逐鸱夷去得无。
闽溪珍献。
过海云帆来似箭。
玉座金盘。
不贡奇葩四百年。
轻红酿白。
雅称佳人纤手擘。
骨细肌香。
恰是当年十八娘。
贤哉令尹。
三仕已之无喜愠。
我独何人。
犹把虚名玷缙绅。
不如归去。
二顷良田无觅处。
归去来兮。
待有良田是几时。
玉觞无味。
中有佳人千点泪。
学道忘忧。
一念还成不自由。
如今未见。
归去东园花似霰。
一语相开。
匹似当初本不来。
春光亭下。
流水如今何在也。
岁月如梭。
白首相看拟奈何。
故人重见。
世事年来千万变。
官况阑珊。
惭愧青松守岁寒。
晓来风细。
不会鹊声来报喜。
却羡寒梅。
先觉春风一夜来。
香笺一纸。
写尽回文机上意。
欲卷重开。
读遍千回与万回。
天台旧路。
应恨刘郎来又去。
别酒频倾。
忍听阳关第四声。
刘郎未老。
怀恋仙乡重得到。
只恐因循。
不见如今劝酒人。
霄花络上，顺常昼卧其下。
子瞻为郡，一日屏骑从过之，松风骚然。
顺指落花觅句，子瞻为赋此词双龙对起。
白甲苍髯烟雨里。
疏影微香。
下有幽人昼梦长。
湖风清软。
双鹊飞来争噪晚。
翠飐红轻。
时下凌霄百尺英。
琵琶绝艺。
年纪都来十一二。
拨弄么弦。
未解将心指下传。
主人瞋小。
欲向东风先醉倒。
已属君家。
且更从容等待他。
春牛春杖。
无限春风来海上。
便与春工。
染得桃红似肉红。
春幡春胜。
一阵春风吹酒醒。
不似天涯。
卷起杨花似雪花。
云容皓白。
破晓玉英纷似织。
风力无端。
欲学杨花更耐寒。
相如未老。
梁苑犹能陪俊少。
莫惹闲愁。
且折江梅上小楼。
玉房金蕊。
宜在玉人纤手里。
淡月朦胧。
更有微微弄袖风。
温香熟美。
醉慢云鬟垂两耳。
多谢春工。
不是花红是玉红。
春庭月午。
摇荡香醪光欲舞。
步转回廊。
半落梅花婉娩香。
轻云薄雾。
总是少年行东处。
不似秋光。
只与离人照断肠。
天然宅院。
赛了千千并万万。
说与贤知。
表德元来是胜之。
今来十四。
海里猴儿奴子是。
要赌休痴。
六只骰儿六点儿。
风卷珠帘自上钩。
萧萧乱叶报新秋。
独携纤手上高楼。
缺月向人舒窈窕，三星当户照绸缪。
香生雾縠见纤柔。
山下兰芽短浸溪。
松间沙路净无泥。
萧萧春雨子规啼。
谁道人生无再少，门前流水尚能西。
休将白发唱黄鸡。
西塞山边白鹭飞。
散花洲外片帆微。
桃花流水鳜鱼肥。
自庇一身青箬笠，相随到处绿蓑衣。
斜风细雨不须归。
明日酒醒，雪大作，又作二首覆块青青麦未苏。
江南云叶暗随车。
临皋烟景世间无。
雨脚半收檐断线，雪林初下瓦疏珠。
归来冰颗乱黏须。
醉梦醺醺晓未苏。
门前辘辘使君车。
扶头一盏怎生无。
废圃寒蔬挑翠羽，小槽春酒冻真珠。
清香细细嚼梅须。
雪里餐毡例姓苏。
使君载酒为回车。
天寒酒色转头无。
荐士已闻飞鹗表，报恩应不用蛇珠。
醉中还许揽桓须。
半夜银山上积苏。
朝来九陌带随车。
涛江烟渚一时无。
空腹有诗衣有结，湿薪如桂米如珠。
冻吟谁伴捻髭须。
万顷风涛不记苏。
雪晴江上麦千车。
但令人饱我愁无。
翠袖倚风萦柳絮，绛唇得酒烂樱珠。
尊前呵手镊霜须。
珠桧丝杉冷欲霜。
山城歌舞助凄凉。
且餐山色饮湖光。
共挽朱轓留半日，强揉青蕊作重阳。
不知明日为谁黄。
霜鬓真堪插拒霜。
哀弦危柱作伊凉。
暂时流转为风光。
未遣清尊空北海，莫因长笛赋山阳。
金钗玉腕泻鹅黄。
傅粉郎君又粉奴。
莫教施粉与施朱。
自然冰玉照香酥。
有客能为神女赋，凭君送与雪儿书。
梦魂东去觅桑榆。
菊暗荷枯一夜霜。
新苞绿叶照林光。
竹篱茅舍出青黄。
香雾噀人惊半破，清泉流齿怯初尝。
吴姬三日手犹香。
伽花彩甚奇，谓有初春之兴。
因作二首，寄袁公济雪颔霜髯不自惊。
更将翦彩发春荣。
羞颜未醉已先赪。
莫唱黄鸡并白发，且呼张丈唤殷兄。
有人归去欲卿卿。
料峭东风翠幕惊。
云何不饮对公荣。
水晶盘莹玉鳞赪。
花影莫孤三夜月，朱颜未称五年兄。
翰林子墨主人卿。
照日深红暖见鱼。
连溪绿暗晚藏乌。
黄童白叟聚睢盱。
麋鹿逢人虽未惯，猿猱闻喜不须呼。
归家说与采桑姑。
旋抹红妆看使君。
三三五五棘篱门。
相挨踏破茜罗裙。
老幼扶摧收麦社。
乌鸢翔舞赛神村。
道逢醉叟卧黄昏。
簌簌衣巾莎枣花。
村里村北响缲车。
牛衣古柳卖黄瓜。
酒困路长惟欲睡，日高人渴漫思茶。
敲门试问野人家。
软草平落过雨新。
轻沙走马路无尘。
何时收拾耦耕身。
日暖桑麻光似泼，风来蒿艾气如薰。
使君元是此中人。
道字娇讹苦未成。
未应春阁梦多情。
朝来何事绿鬟倾。
彩索身轻长趁燕，红窗睡重不闻莺。
困人天气近清明。
缥缈危楼紫翠间。
良辰乐事古难全。
感时怀旧独凄然。
璧月琼枝空夜夜，菊花人貌自年年。
不知来岁与谁看。
桃李溪边驻画轮。
鹧鸪声里倒清尊。
夕阳虽好近黄昏。
香在衣裳妆在臂，水连芳草月连云。
几时归去不销魂。
四面垂杨十里荷。
问云何处最花多。
画楼南畔夕阳和。
天气乍凉人寂寞，光阴须得酒消磨。
且来花里听笙歌。
一别姑苏已四年。
秋风南浦送归船。
画帘重见水中仙。
霜鬓不须催我老，杏花依旧驻君颜。
夜阑相对梦魂间。
惟见眉间一点黄。
诏书催发羽书忙。
从教娇泪洗红妆。
上殿云霄生羽翼，论兵齿颊带风霜。
归来衫袖有天香。
长记鸣琴子溅堂。
朱颜绿发映垂杨。
如今秋鬓数茎霜。
聚散交游如梦寐，升沈闲事莫思量。
仲卿终不避桐乡。
风压轻云贴水飞，乍晴池馆燕争泥。
沈郎多病不胜衣。
沙上不闻鸿雁信，竹间时听鹧鸪啼。
此情惟有落花知。
野饮松下，设松黄汤，作此阕。
罗袜空飞洛浦尘。
锦袍不见谪仙人。
携壶藉草亦天真。
玉粉轻黄千岁药，雪花浮动万家春。
醉归江路野梅新。
白雪清词出坐间。
爱君才器两俱全。
异乡风景却依然。
可恨相逢能几日，不知重会是何年。
茱萸仔细更重看。
细雨斜风作晓寒。
淡烟疏柳媚晴滩。
入淮清洛渐漫漫。
雪沫乳花浮午盏，蓼茸蒿笋试春盘。
人间有味是清欢。
门外东风雪洒裾。
山头回首望三吴。
不应弹铗为无鱼。
上党从来天下脊，先生元是古之儒。
时平不用鲁连书。
惭愧今年二麦丰。
千畦细浪舞晴空。
化工余力染夭红。
归去山公应倒载，阑街拍手笑儿童。
甚时名作锦薰笼。
芍药樱花两斗新。
名园高会送芳辰。
洛阳初夏广陵春。
红玉半开菩萨面，丹砂浓点柳枝唇。
尊前还有个中人。
学画鸦儿正妙年。
阳城下蔡困嫣然。
凭君莫唱短因缘。
雾帐吹笙香袅袅，霜庭按舞月娟娟。
曲终红袖落双缠。
一梦江湖费五年。
归来风物故依然。
相逢一醉是前缘。
迁客不应常眊矂，使君为出小婵娟。
翠鬟聊著小诗缠。
轻汁微微透碧纨。
明朝端午浴芳兰。
流香涨腻满晴川。
彩线轻缠红玉臂，小符斜挂绿云鬟。
佳人相见一千年。
徐邈能中酒圣贤。
刘伶席地幕青天。
潘郎白璧为谁连。
无可奈何新白发，不如归去旧青山。
恨无人借买山钱。
倾盖相逢胜白头。
故山空复梦松楸。
此心安处是菟裘。
卖剑买牛吾欲老，乞浆得酒更何求。
愿为辞社宴春秋。
炙手无人傍屋头。
萧萧晚雨脱梧楸。
谁怜季子敝貂裘。
愿我已无当世望，似君须向古人求。
岁寒松柏肯惊秋。
画隼横江喜再游。
老鱼跳槛识清讴。
流年未肯付东流。
黄菊篱边无怅望，白云乡里有温柔。
挽回霜鬓莫教休。
双溪月。
清光偏照双荷叶。
双荷叶。
红心未偶，绿衣偷结。
背风迎雨流珠滑。
轻舟短棹先秋折。
先秋折。
烟鬟未上，玉杯微缺。
采菱拾翠，算似此佳名，阿谁消得。
采菱拾翠，称使君知客。
千金买、采菱拾翠，更罗裙、满把珍珠结。
采菱拾翠，正髻鬟初合。
真个、采菱拾翠，但深怜轻拍，一双手、采菱拾翠，绣衾下、抱著俱香滑。
采菱拾翠，待到京寻觅。
渔父。
渔父。
江上微风细雨。
青蓑黄箬裳衣。
红酒白鱼暮归。
归暮。
长笛一声何处。
归雁。
归雁。
饮啄江南南岸。
将飞却下盘桓。
塞外春来苦寒。
寒苦。
寒苦。
藻荇欲生且住。
霞苞电荷碧。
天然地、别是风流标格。
重重青盖下，千娇照水，好红红白白。
每怅望、明月清风夜，甚低迷不语，娇邪无力。
终须放、船儿去，清香深处住，看伊颜色。
三年枕上吴中路。
遣黄耳、随君去。
若到松江呼小渡。
莫惊鸥鹭，四桥尽是，老子经行处。
辋川图上看春暮。
常记高人右丞句。
作个归期天已许。
春衫犹是，小蛮针线，曾湿西湖雨。
些小白须何用染。
几人得见星星点。
作郡浮光虽似箭。
君莫厌。
也应胜我三年贬。
我欲自嗟还不敢。
向来三郡宁非忝。
婚嫁事稀年冉冉。
知有渐。
千钧重担从头减。
前瞻马耳九仙山。
碧连天。
晚云间。
城上高台，真个是超然。
莫使匆匆云雨散，今夜里，月婵娟。
小溪鸥鹭静联拳。
去翩翩。
点轻烟。
人事凄凉，回首便他年。
莫忘使君歌笑处，垂柳下，矮槐前。
墨云拖雨过西楼。
水东流。
晚烟收。
柳外残阳，回照动帘钩。
今夜巫山真个好，花未落，酒新篘。
美人微笑转星眸。
月花羞。
捧金瓯。
歌扇萦风，吹散一春愁。
试问江南诸伴侣，谁似我，醉扬州。
未倦长卿游。
漫舞夭歌烂不收。
不是使君矫世，谁留。
教有琼梳脱麝油。
香粉镂金球。
花艳红笺笔欲流。
从此丹唇并皓齿，清柔。
唱遍山东一百州。
绣鞅玉钚游。
灯晃帘疏笑却收。
久立香车催欲上，还留。
更且檀唇点杏油。
花遍六么球。
面旋回风带雪流。
春入腰肢金缕细，轻柔。
种柳应须柳柳州。
娟娟侵鬓妆痕浅。
双颦相媚弯如翦。
一瞬百般宜。
无论笑与啼。
酒阑思翠被。
特故腾腾地。
生怕促归轮。
微波先注人。
涂香莫惜莲承步。
长愁罗袜凌波去。
只见舞回风。
都无行处踪。
偷穿宫样稳。
并立双趺困。
纤妙说应难。
须从掌上看。
玉钚坠耳黄金饰。
轻衫罩体香罗碧。
缓步困春醪。
春融脸上桃。
花钿从委地。
谁与郎为意。
长爱月华清。
此时憎月明。
别酒劝君君一醉。
清润潘郎，又是何郎婿。
记取钗头新利市。
莫将分付东邻子。
回首长安佳丽地。
三十年前，我是风流帅。
为向青楼寻旧事。
花枝缺处余名字。
泛泛东风初破五。
江柳微黄，万万千千缕。
佳气郁葱来绣户。
当年江上生奇女。
一盏寿觞谁与举。
三个明珠，膝上王文度，放尽穷鳞看圉圉。
天公为下曼陀雨。
入袂轻风不破尘。
玉簪犀璧醉佳辰。
一番红粉为谁新。
团扇只堪题往事，新丝那解系行人。
酒阑滋味似残春。
几共查梨到雪霜。
一经题品便生光。
木奴何处避雌黄。
北客有来初未识，南金无价喜新尝。
含滋嚼句齿牙香。
山色横侵蘸晕霞。
湘川风静吐寒花。
远林屋散尚啼鸦。
梦到故园多少路，酒醒南望隔天涯。
月明千里照平沙。
神闲意定。
万籁收声天地静。
玉指冰弦。
未动宫商意已传。
悲风流水。
写出寥寥千古意。
归去无眠。
一夜余音在耳边。
银筝旋品。
不用缠头千尺锦。
妙思如泉。
一洗闲愁十五年。
为公少止。
起舞属公公莫起。
风里银山。
摆撼鱼龙我自闲。
柔和性气。
雅称佳名呼懿懿。
解舞能讴。
绝妙年中有品流。
眉长眼细。
淡淡梳妆新绾髻。
懊恼风情。
春著花枝百态生。
莺初解语。
最是一年春好处。
微雨如酥。
草色遥看近却无。
休辞醉倒。
花不看开人易老。
莫待春回。
颠倒红英间绿苔。
江南游女，问我何年归得去。
雨细风微，两足如霜挽纻衣。
江亭夜语。
喜见京华新样舞。
莲步轻飞。
迁客今朝始是归。
双鬟绿坠。
娇眼横波眉黛翠。
妙舞蹁跹。
掌上身轻意态妍。
曲穷力困。
笑倚人旁香喘喷。
老大逢欢。
昏眼犹能仔细看。
天真雅丽。
容态温柔心性慧。
响亮歌喉。
遏住行云翠不收。
妙词佳曲。
啭出新声能断续。
重客多情。
满劝金卮玉手擎。
见说东园好，能消北客愁。
虽非吾土且登楼。
行尽江南南岸、此淹留。
短日明枫缬，清霜暗菊球。
流年回首付东流。
凭仗挽回潘鬓、莫教秋。
城上层楼叠巘。
城下清淮古汴。
举手揖吴云，人与暮天俱远。
魂断。
魂断。
后夜松江月满。
城头月落尚啼乌。
朱舰红船早满湖。
鼓吹未容迎五马，水云先已漾双凫。
映山黄帽螭头舫，夹岸青烟鹊尾炉。
老病逢春只思睡，独求僧榻寄须臾。
谁道东阳都瘦损，凝然点漆精神。
瑶林终自隔风尘。
试看披鹤氅，仍是谪仙人。
省可清言挥玉尘，真须保器全真。
风流何似道家纯。
不应同蜀客，惟爱卓文君。
为诗敏捷，立成。
余往观之。
神请余作少年游，乃以此戏之玉肌铅粉傲秋霜。
准拟凤呼凰。
伶伦不见，清香未吐，且糠秕吹扬。
到处成双君独只，空无数、烂文章。
一点香檀，谁能借箸，无复似张良。
洛城春晚。
垂杨乱掩红楼半。
小池轻浪纹如篆。
独下花前，曾醉离歌宴。
自惜风流云雨散。
关山有限情无限。
待君重见寻芳伴。
为说相思，目断西楼燕。
闲倚胡床，庾公楼外峰千朵。
与谁同坐。
明月清风我。
别乘一来，有唱应须和。
还知么。
自从添个。
风月平分破。
红杏飘香，柳含烟翠拖轻缕。
水边朱户。
尽卷黄昏雨。
烛影摇风，一枕伤春绪。
归不去。
凤楼何处。
芳草迷归路。
持杯摇劝天边月。
愿月圆无缺。
持杯复更劝花枝。
且愿花枝长在、莫离披。
持杯月下花前醉。
休问荣枯事。
此欢能有几人知。
对酒逢花不饮、待何时。
走马探花花发末。
人与化工俱不易。
千回来绕百回看，蜂作婢。
莺为使。
谷雨清明空屈指。
白发卢郎情未已。
一夜翦刀收玉蕊。
尊前还对断肠红，人有泪。
花无意。
明日酒醒应满地。
恩放归阳羡，复作一篇归去来兮，清溪无底，上有千仞嵯峨。
画楼东畔，天远夕阳多。
老去君恩未报，空回首、弹铗悲歌。
船头转，长风万里，归马驻平坡。
无何。
何处有，银潢尽处，天女停梭。
问何事人间，久戏风波。
顾谓同来稚子，应烂汝、腰下长柯。
青衫破，群仙笑我，千缕挂烟蓑。
千骑试春游。
小雨如酥落便收。
能使江东归老客。
迟留。
白酒无声滑泻油。
飞火乱星球。
浅黛横波翠欲流。
不似白云乡外冷，温柔。
此去淮南第一州。
缥缈红妆照浅溪。
薄云疏雨不成泥。
送君何处古台西。
废沼夜来秋水满，茂林深处晚莺啼。
行人肠断草凄迷。
阳羡姑苏已买田。
相逢谁信是前缘。
莫教便唱水如天。
我作洞霄君作守，白头相对故依然。
西湖知有几同年。
空床响琢。
花上春禽冰上雹。
醉梦尊前。
惊起湖风入坐寒。
转关镬索。
春水流弦霜入拨。
月堕更阑。
更请宫高奏独弹。
蓉，坐客翛然，无复有病暑意回风落景。
散乱东墙疏竹影。
满坐清微。
入袖寒泉不湿衣。
梦回酒醒。
百尺飞澜鸣碧井。
雪洒冰麾。
攻落佳人白玉肌。
海南奇宝。
铸出团团如栲栳。
曾到昆仑。
乞得山头玉女盆。
绛州王老。
百岁痴顽推不倒。
海口如门。
一派黄流已电奔。
北望平川。
野水荒湾。
共寻春、飞步孱颜。
和风弄袖，香雾萦鬟。
正酒酣时，人语笑，白云间。
飞鸿落照，相将归去，淡娟娟、玉宇清闲。
何人无事，宴坐空山。
望长桥上，灯火乱，使君还。
柳花飞处麦摇波。
晚湖净鉴新磨。
小舟飞棹去如梭。
齐唱采菱歌。
平野水云溶漾，小楼风日晴和。
济南何在暮云多。
归去奈愁何。
花满银塘水漫流。
犀槌玉板奏凉州。
顺风环佩过秦楼。
远汉碧云轻漠漠，今宵人在鹊桥头。
一声敲彻绛河秋。
烟外倚危楼，初见远灯明灭。
却跨玉虹归去、看洞天星月。
当时张范风流在，况一尊浮雪。
莫问世间何事、与剑头微吷。
红杏了，夭桃尽，独自占春芳。
不比人间兰麝，自然透骨生香。
对酒莫相忘。
似佳人、兼合明光。
只忧长笛吹花落，除是宁王。
云鬓裁新绿，霞衣曳晓红。
待歌凝立翠筵中。
一朵彩云何事、下巫峰。
趁拍鸾飞镜，回身燕漾空。
莫翻红袖过帘栊。
怕被杨花句引、嫁东风。
昨日出东城。
试探春情。
墙头红杏暗如倾。
槛内群芳芽未吐，早已回春。
绮陌敛香尘。
雪霁前村。
东君用意不辞辛。
料想春光先到处，吹绽梅英。
元宵似是欢游好。
何况公庭民讼少。
万家游赏上春台，十里神仙迷海岛。
平原不似高阳傲。
促席雍容陪语笑。
坐中有客最多情，不惜玉山拚醉倒。
经旬未识东君信。
一夕薰风来解愠。
红绡衣薄麦秋寒，绿绮韵低梅雨润。
瓜头绿染山光嫩。
弄色金桃新傅粉。
日高慵卷水晶帘，犹带春醪红玉困。
高平四面开雄垒。
三月风光初觉媚。
园中桃李使君家，城上亭台游客醉。
歌翻杨柳金尊沸。
饮散凭阑无限意。
云深不见玉关遥，草细山重残照里。
冰肌自是生来瘦。
那更分飞后。
日长帘幕望黄昏。
及至黄昏时候、转销魂。
君还知道相思苦。
怎忍抛奴去。
不辞迢递过关山。
只恐别郎容易、见郎难。
深深庭院清明过。
桃李初红破。
柳丝搭在玉阑干。
帘外潇潇微雨、做轻寒。
晚晴台榭增明媚。
已拚花前醉。
更阑人静月侵廊。
独自行来行去、好思量。
昨夜渡江何处宿，望中疑是秦淮。
月明谁起笛中哀。
多情王谢女，相逐过江来。
云雨未成还又散，思量好事难谐。
凭陵急桨两相催。
相伊归去后，应似我情怀。
春事阑珊芳草歇。
客里风光，又过清明节。
小院黄昏人忆别。
落红处处闻啼鴂。
咫尺江山分楚越。
目断魂销，应是音尘绝。
梦破五更心欲折。
角声吹落梅花月。
记得画屏初会遇。
好梦惊回，望断高唐路。
燕子双飞来又去。
纱窗几度春光暮。
那日绣帘相见处。
低眼佯行，笑整香云缕。
敛尽春山羞不语。
人前深意难轻诉。
昨夜秋风来万里。
月上屏帏，冷透人衣袂。
有客抱衾愁不寐。
那堪玉漏长如岁。
羁舍留连归计未。
梦断魂销，一枕相思泪。
衣带渐宽无别意。
新书报我添憔悴。
雨霰疏疏经泼火。
巷陌秋千，犹未清明过。
杏子梢头香蕾破。
淡红褪白胭脂涴。
苦被多情相折挫。
病绪厌厌，浑似年时个。
绕遍回廊还独坐。
月笼云暗重门锁。
蝶懒莺慵春过半。
花落狂风，小院残红满。
午醉未醒红日晚。
黄昏帘幕无人卷。
云鬓蓬松眉黛浅。
总是愁媒，欲诉谁消遣。
未信此情难系绊。
杨花犹有东风管。
临水纵横回晚鞚。
归来转觉情怀动。
梅笛烟中闻几弄。
秋阴重。
西山雪淡云凝冻。
美酒一杯谁与共。
尊前舞雪狂歌送。
腰跨金鱼旌旆拥。
将何用。
只堪妆点浮生梦。
挂轻帆，飞急桨，还过钓台路。
酒病无聊，欹枕听鸣舻。
断肠簇簇云山，重重烟树，回首望、孤城何处。
闲离阻。
谁念萦损襄王，何曾梦云雨。
旧恨前欢，心事两无据。
要知欲见无由，痴心犹自，倩人道、一声传语。
邃院重帘何处，惹得多情，愁对风光。
睡起酒阑花谢，蝶乱蜂忙。
今夜何人，吹笙北岭，待月西厢。
空怅望处，一株红杏，斜倚低墙。
羞颜易变，傍人先觉，到处被著猜防。
谁信道，些儿恩爱。
无限凄凉。
好事若无间阻，幽欢却是寻常。
一般滋味，就中香美，除是偷尝。
凭高眺远，见长空万里，云无留迹。
桂魄飞来光射处，冷浸一天秋碧。
玉宇琼楼，乘鸾来去，人在清凉国。
江山如画，望中烟树历历。
我醉拍手狂歌，举怀邀月，对影成三客。
起舞徘徊风露下，今夕不知何夕。
便欲乘风，翻然归去，何用骑鹏翼。
水晶宫里，一声吹断横笛。
小沟东接长江，柳堤苇岸连云际。
烟村潇洒，人闲一哄，渔樵早市。
永昼端居，寸阴虚度，了成何事。
但丝莼玉藕，珠粳锦鲤，相留恋，又经岁。
因念浮丘旧侣，惯瑶池、羽觞沈醉。
青鸾歌舞，铢衣摇曳，壶中天地。
飘堕人间，步虚声断，露寒风细。
抱素琴，独向银蟾影里，此怀难寄。
渔父饮，谁家去。
鱼蟹一时分付。
酒无多少醉为期，彼此不论钱数。
渔父醉，蓑衣舞。
醉里却寻归路。
轻舟短棹任斜横，醒后不知何处。
渔父醒，春江午。
梦断落花飞絮。
酒醒还醉醉还醒，一笑人间今古。
渔父笑，轻鸥举。
漠漠一江风雨。
江边骑马是官人，借我孤舟南渡。
莫怪鸳鸯绣带长。
腰轻不胜舞衣裳。
薄幸只贪游冶去。
何处。
垂杨系马恣轻狂。
花谢絮飞春又尽。
堪恨。
断弦尘管伴啼妆。
不信归来但自看。
怕见。
为郎憔悴却羞郎。
千古风流阮步兵。
平生游宦爱东平。
千里远来还不住。
归去。
空留风韵照人清。
红粉尊前深懊恼。
休道。
怎生留得许多情。
记得明年花絮乱。
须看。
泛西湖是断肠声。
雨洗娟娟嫩叶光。
风吹细细绿筠香。
秀色乱侵书帙晚。
帘卷。
清阴微过酒尊凉。
人画竹身肥拥肿。
何用。
先生落笔胜萧郎。
记得小轩岑寂夜。
廊下。
月和疏影上东墙。
好睡慵开莫厌迟。
自怜冰脸不时宜。
偶作小红桃杏色，闲雅，尚馀孤瘦雪霜姿。
休把闲心随物态，何事，酒生微晕沁瑶肌。
诗老不知梅格在，吟咏，更看绿叶与青枝。
常羡人间琢玉郎。
天应乞与点酥娘。
尽道清歌传皓齿。
风起。
雪飞炎海变清凉。
万里归来颜愈少。
微笑。
笑时犹带岭梅香。
试问岭南应不好。
却道。
此心安处是吾乡。
晚景落琼杯。
照眼云山翠作堆。
认得岷峨春雪浪，初来。
万顷蒲萄涨渌醅。
暮雨暗阳台。
乱洒高楼湿粉腮。
一阵东风来卷地，吹回。
落照江天一半开。
寒雀满疏篱。
争抱寒柯看玉蕤。
忽见客来花下坐，惊飞。
蹋散芳英落酒卮。
痛饮又能诗。
坐客无毡醉不知。
花尽酒阑春到也，离离。
一点微酸已著枝。
不到谢公台。
明月清风好在哉。
旧日髯孙何处去，重来。
短李风流更上才。
秋色渐摧颓。
满院黄英映酒杯。
看取桃花春二月，争开。
尽是刘郎去后栽。
霜降水痕收。
浅碧鳞鳞露远洲。
酒力渐消风力软，飕飕。
破帽多情却恋头。
佳节若为酬。
但把清尊断送秋。
万事到头都是梦，休休。
明日黄花蝶也愁。
回首乱山横。
不见居人只见城。
谁似临平山上塔，亭亭。
迎客西来送客行。
归路晚风清。
一枕初寒梦不成。
今夜残灯斜照处，荧荧。
秋雨晴时泪不晴。
冰雪透香肌。
姑射仙人不似伊。
濯锦江头新样锦，非宜。
故著寻常淡薄衣。
暖日下重帏。
春睡香凝索起迟。
曼倩风流缘底事，当时。
爱被西真唤作儿。
东武望馀杭。
云海天涯两杳茫。
何日功成名逐了，还乡。
醉笑陪公三万场。
不用诉离觞。
痛饮从来别有肠。
今夜送归灯火冷，河塘。
堕泪羊公却姓杨。
凉簟碧纱厨。
一枕清风昼睡馀。
睡听晚衙无一事，徐徐。
读尽床头几卷书。
搔首赋归欤。
自觉功名懒更疏。
若问使君才与术，何如。
占得人间一味愚。
裙带石榴红。
却水殷勤解赠侬。
应许逐鸡鸡莫怕，相逢。
一点灵犀必暗通。
何处遇良工。
琢刻天真半欲空。
愿作龙香双凤拨，轻拢。
长在环儿白雪胸。
旌旗满江湖。
诏发楼船万舳舻。
投笔将军因笑我，迂儒。
帕首腰刀是丈夫。
粉泪怨离居。
喜子垂窗报捷书。
试问伏波三万语，何如。
一斛明珠换绿珠。
天与化工知。
赐得衣裳总是绯。
每向华堂深处见，怜伊。
两个心肠一片儿。
自小便相随。
绮席歌筵不暂离。
苦恨人人分拆破，东西。
怎得成双似旧时。
山与歌眉敛，波同醉眼流。
游人都上十三楼。
不羡竹西歌吹、古扬州。
菰黍连昌歜，琼彝倒玉舟。
谁家水调唱歌头。
声绕碧山飞去、晚云留。
古岸开青葑，新渠走碧流。
会看光满万家楼。
记取他年扶路、入西州。
佳节连梅雨，馀生寄叶舟。
只将菱角与鸡头。
更有月明千顷、一时留。
雨暗初疑夜，风回忽报晴。
淡云斜照著山明。
细草软沙溪路、马蹄轻。
卯酒醒还困，仙材梦不成。
蓝桥何处觅云英。
只有多情流水、伴人行。
日出西山雨，无晴又有晴。
乱山深处过清明。
不见彩绳花板、细腰轻。
尽日行桑野，无人与目成。
且将新句琢琼英。
我是世间闲客、此闲行。
飞花成阵。
春心困。
寸寸。
别肠多少愁闷。
无人问。
偷啼自揾。
残妆粉。
抱瑶琴、寻出新韵。
玉纤趁。
南风来解幽愠。
低云鬟、眉峰敛晕。
娇和恨。
乌边天外。
未老身先退。
珠泪溅，丹衷碎。
声摇苍玉佩。
色重黄金带。
一万里。
斜阳正与长安对。
道远谁云会。
罪大天能盖。
君命重，臣节在。
新恩犹可觊。
旧学终难改。
吾已矣。
乘桴且恁浮于海。
湿云不动溪桥冷。
嫩寒初透东风影。
桥下水声长。
一枝和月香。
人怜花似旧。
花比人应瘦。
莫凭小栏干。
夜深花正寒。
歌停檀板舞停鸾。
高阳饮兴阑。
兽烟喷尽玉壶干。
香分小凤团。
雪浪浅，露珠圆。
捧瓯春笋寒。
绛纱笼下跃金鞍。
归时人倚栏。
马趁香微路远，沙笼月淡烟斜。
渡波清彻映妍华。
倒绿枝寒凤挂。
挂凤寒枝绿倒，华妍映彻清波。
渡斜烟淡月笼沙。
远路微香趁马。
山秀芙蓉，溪明罨画。
真游洞穴沧波下。
临风慨想斩蛟灵。
长桥千载犹横跨。
解佩投簪，求田问舍。
黄鸡白酒渔樵社。
元龙非复少时豪，耳根洗尽功名话。
这个秃奴，修行忒煞。
云山顶上空持戒。
一从迷恋玉楼人，鹑衣百结浑无奈。
毒手伤人，花容粉碎。
空空色色今何在。
臂间刺道苦相思，这回还了相思债。
罗带双垂画不成。
殢人娇态最轻盈。
酥胸斜抱天边月，玉手轻弹水面冰。
无限事，许多情。
四弦丝竹苦丁宁。
饶君拨尽相思调，待听梧桐叶落声。
晚来轻拂，游云尽卷，霁色寒相射。
银潢半掩，秋毫欲数，分明不夜。
玉琯传声，羽衣催舞，此欢难借。
凛清辉，但觉圆光罩影，冰壶莹、真无价。
闻道水精宫殿，惠炉薰、珠帘高挂。
琼枝半倚，瑶觞更劝，莺娇燕姹。
目断魂飞，翠萦红绕，空吟小砑。
想归来醉里，鸾篦凤朵，倩何人卸。
神仙院宇，记得春归后。
蜂蝶不胜闲，惹残香、萦纡深透。
玉徽指稳，别是一般情，方永昼。
因谁瘦。
都为天然秀。
桐阴未减，独自携芳酎。
再弄想前欢，拊金樽、何时似旧。
凭谁说与，潘鬓转添霜，飞陇首。
云将皱。
应念相思久。
金柔火老，欲避几无地。
谁借一檐风，锁幽香、愔愔清邃。
瑶阶珠砌，如膜遇金篦，流水外，落花前，岂是人能致。
擘麟泛玉，笑语皆真类。
惆怅月边人，驾云軿、何方适意。
么弦咽处，空感旧时声，兰易歇，恨偏长，魂断成何事。
蛾眉亭上，今日交冬至。
已报一阳生，更佳雪、因时呈瑞。
匀飞密舞，都是散天花，山不见，水如山，浑在冰壶里。
平生选胜，到此非容易。
弄月与燃犀，漫劳神、徒能惊世。
争如此际，天意巧相符，须痛饮，庆难逢，莫诉厌厌醉。
晚来寒甚，密雪穿庭户。
如在广寒宫，惊满目、瑶林琼树。
佳人乘兴，应是得欢多，泛新声，催金盏，别有留心处。
争知这里，没个人言语。
拨尽火边灰，搅愁肠、飞花舞絮。
凭谁子细，说与此时情，欢暂歇，酒微醺，还解相思否。
一到江南，三逢此夜，举头羞见婵娟。
黯然怀抱，特地遣谁宽。
分外清光泼眼，迷滉漾、无计拘拦。
天如洗，星河尽掩，全胜异时看。
佳人，还忆否，年时此际，相见方难。
谩红绫偷寄，孤被添寒。
何事佳期再睹，翻怅望、重叠关山。
归来呵，休教独自，肠断对团圆。
花陌千条，珠帘十里，梦中还是扬州。
月斜河汉，曾记醉歌楼。
谁赋红绫小砑，因飞絮、天与风流。
春常在，仙源路隔，空自泛渔舟。
新秋。
初雨过，龙团细碾，雪乳浮瓯。
问殷勤何处，特地相留。
应念长门赋罢，消渴甚、无物堪酬。
情无尽，金扉玉榜，何日许重游。
以三阕见寄，辄次其韵坐久灯花开尽，暗惊风叶，初报霜寒。
冉冉年华催暮，颜色非丹。
搅回砀、蛩吟似织，留恨意、月彩如摊。
惨无欢。
篆烟萦素，空转雕盘。
何难。
别来几日，信沈鱼鸟，情满关山。
耳边依约，常记巧语绵蛮。
聚愁窠、蜂房未密，倾泪眼、海水犹慳。
奄更阑。
渐移银汉，低泛帘颜。
雪初销，斗觉寒将变。
已报梅梢暖。
日边霜外，迤逦枝条自柔软。
嫩苞匀点缀，绿萼轻裁剪。
隐深心，未许清香散。
渐融和，开欲遍。
密处疑无间。
天然标韵，不与群花斗深浅。
夕阳波似动，曲水风犹懒。
最销魂，弄影无人见。
残寒销尽，疏雨过、清明后。
花径敛余红，风沼萦新皱。
乳燕穿庭户，飞絮沾襟袖。
正佳时，仍晚昼。
著人滋味，真个浓如酒。
频移带眼，空只恁、厌厌瘦。
不见又思量，见了还依旧。
为问频相见，何似长相守。
天不老，人未偶。
且将此恨，分付庭前柳。
清溪一派泻揉蓝。
岸草毵毵。
记得黄鹂语画檐。
唤狂里、醉重三。
春风不动垂帘。
似三五、初圆素蟾。
镇泪眼廉纤。
何时歌舞，再和池南。
霜压晓，月收阴。
斗寒深。
看尽灯花金鸭冷，卷残衾。
卯酒从谁细酌，余香无计重寻。
空把夜来相见梦，写文琴。
深帘静昼。
绰约闺房秀。
鲜衣楚制非文绣。
凝脂肤理腻，削玉腰围瘦。
闲舞袖。
回身昵语凭肩久。
眉压横波皱。
歌断青青柳。
钗遽擘，壶频叩。
鬓凄清镜雪，泪涨芳樽酒。
难再偶。
沈沈梦峡云归后。
柔肠寸折。
解袂留清血。
蓝桥动是经年别。
掩门春絮乱，欹枕秋蛩咽。
檀篆灭。
鸳衾半拥空床月。
妆镜分来缺。
尘污菱花洁。
嘶骑远，鸣机歇。
密封书锦字，巧绾香囊结。
芳信绝。
东风半落梅梢雪。
万红暄昼。
占尽人间秀。
怎生图画如何绣。
宜推萧史伴，消得东阳瘦。
垂窄袖。
花前镇忆相携久。
泪裛回纹皱。
好在章台柳。
洞户隔，凭谁叩。
寄声虽有雁，会面难同酒。
无计偶。
萧萧暮雨黄昏后。
休嗟磨折。
看取罗巾血。
殷勤且话经年别。
庭花番怅望，檐雨同呜咽。
明半灭。
灯光夜夜多如月。
无复伤离缺。
共保冰霜洁。
不断梦，从今歇。
收回书上絮，解尽眉头结。
犹未绝。
金徽泛处应能雪。
中秋才过，又是重阳到。
露乍冷，寒将报。
绿香摧渚芰，黄密攒庭草。
人未老。
蓝桥谩促霜砧捣。
照影兰缸晕，破户银蟾小。
樽在眼，从谁倒。
强铺同处被，愁卸欢时帽。
须信道。
狂心未歇情难老。
深秋庭院，残暑全消退。
天幕回，云容碎。
地偏人罕到，风惨寒微带。
初睡起，翩翩戏蝶飞成对。
叹息谁能会。
犹记逢倾盖。
情暂遣，心常地。
沈沈音信断，冉冉光阴改。
红日晚，仙山路隔空云海。
知有阆风花解语，从来只许传闻。
光明休咏汉宫新。
拥身疑有月，衬步恨无云。
莫把金樽容易劝，坐来几度销魂。
不知仙骨在何人。
好将千岁日，占断四时春。
九十日春都过了，寻常偶到江皋。
水容山态两相饶。
草平天一色，风暖燕双高。
酒病厌厌何计那，飞红更送无聊。
莺声犹似耳边娇。
难回巫峡梦，空恨武陵桃。
恼人天气雪消时。
落梅飞。
日初迟。
小阁幽窗，时节听黄鹂。
新洗头来娇困甚，才试著，夹罗衣。
木梨花拂淡燕脂。
翠云欹。
敛双眉。
月浅星深，天淡玉绳低。
不道有人肠断也，浑不语，醉如痴。
今宵莫惜醉颜红。
十分中。
且从容。
须信欢情，回首似旋风。
流落天涯头白也，难得是，再相逢。
十年南北感征鸿。
恨应同。
苦重重。
休把愁怀，容易便书空。
只有琴樽堪寄老，除此外，尽蒿蓬。
阑干掐遍等新红。
酒频中。
恨匆匆。
投得花开，还报夜来风。
惆怅春光留不住，又何似，莫相逢。
月窗何处想归鸿。
与谁同。
意千重。
婉思柔情，一旦总成空。
仿佛么弦犹在耳，应为我，首如蓬。
西江霜后，万点暄晴昼。
璀璨寄来光欲溜。
正值文君病酒。
画屏斜倚窗纱。
睡痕犹带朝霞。
为问清香绝韵，何如解语梅花。
萧萧风叶。
似与更声接。
欲寄明珰非为怯。
梦断兰舟桂楫。
学书只写鸳鸯。
却应无奈愁肠。
安得一双飞去，春风芳草池塘。
殷勤仙友。
劝我千年酒。
一曲履霜谁与奏。
邂逅麻姑妙手。
坐来休叹尘劳。
相逢难似今朝。
不待亲移玉指，自然痒处都消。
当时命友。
曾借邻家酒。
旧曲不知何处奏。
梦断空思纤手。
却应去路非遥。
今朝还有明朝。
谩道人能化石，须知石被人消。
仙家庭院。
红日看看晚。
一朵梅花挨枕畔。
玉指几回拈看。
拥衾不比寻常。
天涯无限思量。
看了又还重嗅，分明不为清香。
霞卷与云舒。
月淡星疏。
摩徽转轸不曾虚。
弹到当时留意处，谁是相如。
魂断酒家垆。
路隔云衢。
舞鸾镜里早妆初。
拟学画眉张内史，略借工夫。
我住长江头，君住长江尾。
日日思君不见君，共饮长江水。
此水几时休，此恨何时已。
只愿君心似我心，定不负相思意。
清溪咽。
霜风洗出山头月。
山头月。
迎得云归，还送云别。
不知今是何时节。
凌歊望断音尘绝。
音尘绝。
帆来帆去，天际双阙。
天淡云闲晴昼永。
庭户深沈，满地梧桐影。
骨冷魂清如梦醒。
梦回犹是前时景。
取次杯盘催酩酊。
醉帽频欹，又被风吹正。
踏月归来人已静。
恍疑身在蓬莱顶。
玉骨冰肌天所赋。
似与神仙，来作烟霞侣。
枕畔拈来亲手付。
书窗终日常相顾。
几度离披留不住。
依旧清香，只欠能言语。
再送神仙须爱护。
他时却待亲来取。
万事都归一梦了。
曾向邯郸，枕上教知道。
百岁年光谁得到。
其间忧患知多少。
无事且频开口笑。
纵酒狂歌，销遣闲烦恼。
金谷繁花春正好。
玉山一任樽前倒。
为爱梅花如粉面。
天与工夫，不似人间见。
几度拈来亲比看。
工夫却是花枝浅。
觅得归来临几砚。
尽日相看，默默情无限。
更不嗅时须百遍。
分明销得人肠断。
剪水开头碧玉条。
能令江汉客魂销。
只应香信是春潮。
戴了又羞缘我老，折来同嗅许谁招。
凭将此意问妖娆。
玉室金堂不动尘。
林梢绿遍已无春。
清和佳思一番新。
道骨仙风云外侣，烟鬟雾鬓月边人。
何妨沈醉到黄昏。
依旧琅玕不染尘。
霜风吹断笑时春。
一簪华发为谁新。
白雪幽兰犹有韵，鹊桥星渚可无人。
金莲移处任尘昏。
昨日霜风入绛帷。
曲房深院绣帘垂。
屏风几曲画生枝。
酒韵渐浓欢渐密，罗衣初试漏初迟。
已凉天气未寒时。
昨夜十分霜重，晓来千里书传。
吴山秀处洞庭边。
不夜星垂初遍。
好事寄来禅侣，多情将送琴仙。
为怜佳果称婵娟。
一笑聊回媚眼。
醉透香浓斗帐，灯深月浅回廊。
当时背面两伥伥。
何况临风怀想。
舞柳经春只瘦，游丝到地能长。
鸳鸯半调已无肠。
忍把么弦再上。
念念欲归未得，迢迢此去何求。
都缘一点在心头。
忘了霜朝雪后。
要见有时有梦，相思无处无愁。
小窗若得再绸缪。
应记如今时候。
风清月莹，天然标韵，自是闺房之秀。
情多无那不能禁，常是为、而今时候。
绿云低拢，红潮微上，画幕梅寒初透。
一般偏更恼人深，时更把、眉儿轻皱。
宿云收尽，纤尘不警，万里银河低挂。
清冥风露不胜寒，无计学、双鸾并驾。
玉徽声断，宝钗香远，空赋红绫小砑。
瘦郎知有几多愁，怎奈向、月明今夜。
绿遍东山，寒归西渡。
分明认得春来处。
风轻雨细更愁人，高唐何在空朝暮。
离恨相寻，酒狂无素。
柳条又折年时数。
一番情味有谁知，断魂还送征帆去。
还是归来，依前问渡。
好风引到经行处。
几声啼鸟又催耕，草长柳暗春将暮。
潦倒无成，疏慵有素。
且陪野老酬天数。
多情惟有面前山，不随潮水来还去。
节是重阳却斗寒。
可堪风雨累寻欢。
虽辜早菊同高柳，聊楫残蕉共小栏。
浮蚁嫩，炷烟盘。
恨无莺唱舞催鸾。
空惊绝韵天边落，不许韶颜梦里看。
浓丽妖妍不是妆。
十分风艳夺韶光。
牡丹开就应难比，繁富犹疑过海棠。
须仔细，更端相。
烂霞梳晕带朝阳。
千金未足酬真赏，一度相看一断肠。
避暑佳人不著妆。
水晶冠子薄罗裳。
摩绵扑粉飞琼屑，滤蜜调冰结绛霜。
随定我，小兰堂。
金盆盛水绕牙床。
时时浸手心头熨，受尽无人知处凉。
收尽微风不见江。
分明天水共澄光。
由来好处输闲地，堪叹人生有底忙。
心既远，味偏长。
须知粗布胜无裳。
从今认得归田乐，何必桃源是故乡。
腊穷天际傍危栏。
密雪舞初残。
表里江山如画，分明不似人间。
功名何在，文章漫与，空叹流年。
独恨归来已晚，半生孤负渔竿。
暮山环翠绕层栏。
时节岁将残。
远雁不传家信，空能嘹唳云间。
客程无尽，归心易感，谁与忘年。
早晚临流凝望，饥帆催卸风竿。
翰林豪放绝勾栏。
风月感雕残。
一旦荆溪仙子，笔头唤聚时间。
锦袍如在，云山顿改，宛似当年。
应笑溧阳衰尉，鲇鱼依旧悬竿。
朱唇玉羽下蓬莱。
佳时近早梅。
惜花情味久安排。
枝头开未开。
魂欲断，恨难裁。
香心休见猜。
果知何逊是仙才。
何妨入梦来。
朱唇玉羽，湖湘间谓之倒挂子，岭南谓之梅花使，十二月半方出。
相逢未几还相别，此恨难同。
细雨蒙蒙。
一片离愁醉眼中。
明朝去路云霄外，欲见无从。
满袂仙风。
空托双凫作信鸿。
回首芜城旧苑。
还是翠深红浅。
春意已无多，斜日满帘飞燕。
不见。
不见。
门掩落花庭院。
偶向凌歊台上望，春光已过三分。
江山重叠倍销魂。
风花飞有态，烟絮坠无痕。
已是年来伤感甚，那堪旧恨仍存。
清愁满眼共谁论。
却应台下草，不解忆王孙。
难得今朝风日好，春光佳思平分。
虽然公子暗招魂。
其如抬眼看，都是旧时痕。
酒到强寻欢日路，坐来谁为温存。
落花流水不堪论。
何时弦上意，重为拂桐孙。
春风似有灯前约，先报佳期。
点缀相宜。
天气犹寒蝶未知。
嫩黄染就蜂须巧，香压团枝。
淡注仙衣。
方士临门未起时。
小篷又泛曾行路。
这身世、如何去。
去了还来知几度。
多情山色，有情江水，笑我归无处。
夕阳杳杳还催暮。
练净空吟谢郎句。
试祷波神应见许。
帆开风转，事谐心遂，直到明年雨。
暑方烦，人似愠。
怅望林泉幽峻。
情会处，景偏表。
心清闻妙香。
宝幢低，金锁碎。
竹影桐阴窗外。
新事旧，旧愁新。
空嗟不见人。
洗尽秋容天似莹。
星稀月淡人初静。
策杖萦纡寻远径。
披昏暝。
堤边犊母闲相并。
遥想去舟魂欲凝。
一番佳思从谁咏。
憔悴归来如独醒。
知何境。
沈沈但觉烟村迥。
春后雨余天。
娅姹黄鹂胜品弦。
榴叶千灯初报暑，阶前。
只有茶瓯味最便。
身世几蹁跹。
自觉年来更可怜。
欲问此情何所似，缘延。
看取窗间坠柳绵。
绿水满池塘。
点水蜻蜓避燕忙。
杏子压枝黄半熟，邻墙。
风送花花几阵香。
角簟衬牙床。
汗透鲛绡昼影长。
点滴芭蕉疏雨过，微凉。
画角悠悠送夕阳。
睡起绕回塘。
不见衔泥燕子忙。
前日花梢都绿遍，西墙。
犹有轻风递暗香。
步懒恰寻床。
卧看游丝到地长。
自恨无聊常病酒。
凄凉。
岂有才情似沈阳。
小雨湿黄昏。
重午佳辰独掩门。
巢燕引雏浑去尽，销魂。
空向梁间觅宿痕。
客舍宛如村。
好事无人载一樽。
唯有莺声知此恨，殷勤。
恰似当时枕上闻。
泪眼转天昏。
去路迢迢隔九门。
角黍满盘无意举，凝魂。
不为当时泽畔痕。
肠断武陵村。
骨冷难同月下樽。
强泛菖蒲酬令节，空勤。
风叶萧萧不忍闻。
青楼薄幸，已分终难偶。
寻遍绮罗间，悄无个、眼中翘秀。
江南春晓，花发乱莺飞，情渐透。
休辞瘦。
果有人相候。
醉乡路稳，常是身偏后。
谁谓正欢时，把相思、番成红豆。
千言万语，毕竟总成虚，章台柳。
青青否。
魂梦空搔首。
乱魂无据。
黯黯只寻来处路。
灯尽花残。
不觉长更又向阑。
几回枕上。
那件不曾留梦想。
变尽星星。
一滴秋霖是一茎。
堤长春晚。
冉冉浑如云外见。
欲语无门。
略许莺声隔岸闻。
锦屏绣幌。
犹待归来留一饷。
何事迟迟。
直恐游丝惹住伊。
渠不改。
古有斯人。
千载谁能继后尘。
春风入手。
乐事自应随处有。
与众熙怡。
何似幽居独乐时。
触涂是碍。
一任浮沈何必改。
有个人人。
自说居尘不染尘。
谩夸千手。
千物执持都是有。
气候融怡。
还取青天白日时。
都不醒。
鸟倦云飞。
两得无心总是归。
古人逝矣。
旧日南窗何处是。
莫负青春。
即是升平寄傲人。
莫非魔境。
强向中间谈独醒。
一叶才飞。
便觉年华太半归。
醉云可矣。
认著依前还不是。
虚过今春。
有愧斜川得意人。
揉花催柳。
一夜阴风几破牖。
平晓无云。
依旧光明一片春。
掀衣起走。
欲助喜欢须是酒。
惆怅空樽。
拟就王孙借十分。
春到雨初晴，正是小楼时节。
柳眼向人微笑，傍阑于堪折。
暮山浓淡锁烟霏，梅杏半明灭。
玉斝莫辞沈醉，待归时斜月。
上尽玉梯云，还见一番佳节。
惆怅旧时行处，把青青轻折。
倚阑人醉欲黄昏，飞鸟望中灭。
天面碧琉璃上，印弯弯新月。
龟坼沟塍压堤。
三农终日望云霓。
一番甘雨报佳时。
闻道醉乡新占断，更开诗社互排巇。
此时空恨隔云泥。
雨暗轩窗昼易昏。
强欹纤手浴金盆。
却因凉思谢飞蚊。
酒量羡君如鹄举，寒乡怜我似鸱蹲。
由来同是一乾坤。
声名自昔犹时鸟，日月何尝避覆盆。
是非都付鬓边蚊。
邂逅风雷终有用，低回囊槛要深蹲。
酒中聊复比乾坤。
五云深处蓬山杳。
寒轻雾重银蟾小。
枕上挹余香。
春风归路长。
雁来书不到。
人静重门悄。
一阵落花风。
云山千万重。
点缀叶间如绣。
开傍小春时候。
莫把幽兰容易比，都占尽、人间秀。
信是眼前稀有。
消得千钟美酒。
只有些儿堪恨处，管不似、人长久。
梦断难寻，酒醒犹困，那堪春暮。
香阁深沈，红窗翠暗，莫羡颠狂絮。
绿满当时携手路，懒见同欢处。
何时却得，低帏昵枕，尽诉情千缕。
夜雨滴空阶。
想见尊前赋咏才。
更觉鸣蛙如鼓吹，安排。
惆怅流光去不回。
万事已成灰。
只这些儿尚满怀。
刚被北风吹晓角，相催。
不许时间入梦来。
暖律才中，正莺喉竞巧，燕语新成。
万绿阴浓，全无一点芳尘。
门巷朝来报喜，庆佳期、此日光荣。
开华宴、交酌琼酥，共祝鹤算椿龄。
须知最难得处，双双凤翼，一对和鸣。
造化无私，谁教特地多情。
惟愿疏封大国，彩笺上、频易佳名。
从此去、贤子才孙，岁岁长捧瑶觥。
新开湖水浸遥天。
风叶响珊珊。
记得昔游情味，浩歌不怕朝寒。
故人一去，高名万古，长对孱颜。
惟有落霞孤鹜，晚年依旧争还。
败荷枯苇夕阳天。
时节渐阑珊。
独泛扁舟归去，老来不耐霜寒。
平生志气，消磨尽也，留得苍颜。
寄语山中麋鹿，断云相次东还。
初破晓寒无限思，融融腊意全迷。
春工从此被人知。
不随蜂蝶，长伴玉蟾低。
缥缈云间应好在，盈盈泪湿征衣。
背人偷拗向东枝。
清香满袖，犹记画堂西。
病里不知春早晚，惊心绿暗红稀。
起来初试薄罗衣。
多情海燕，还傍旧梁飞。
瘦损休文谁记得，空将销臂频围。
眼前都是去年时。
不堪追想，魂断画楼西。
折柳门前鹦鹉绿，河梁小驻归船。
不堪花发对离筵。
孤村啼鴂日，深院落花天。
文采弟兄真叠玉，赤霄去路谁先。
明朝便恐各风烟。
江山如有恨，桃李自无言。
紫雾香浓，翠华风转花随辇。
洞天云暖。
一片笙歌远。
水展龙舟，忆侍瑶池宴。
闲庭院。
梦回春半。
雪鬓无人见。
云断长空叶落秋。
寒江烟浪静，月随舟。
西风偏解送离愁。
声声南去雁，下汀洲。
无奈多情去复留。
骊歌齐唱罢，泪争流。
悠悠别恨几时休。
不堪残酒醒，凭危楼。
露芽初破云腴细。
玉纤纤亲试。
香雪透金瓶，无限仙风，月下人微醉。
相如消渴无佳思。
了知君此意。
不信老卢郎，花底春寒，赢得空无睡。
月幌风帘香一阵。
正千山雪尽。
冷对酒尊傍，无语含情，别是江南信。
寿阳妆罢人微困。
更玉钗斜衬。
拟插一枝归，只恐风流，羞上潘郎鬓。
芙蓉落尽天涵水。
日暮沧波起。
背飞双燕贴云寒。
独向小楼东畔、倚阑看。
浮生只合尊前老。
雪满长安道。
故人早晚上高台。
赠我江南春色、一枝梅。
酒边陡觉罗衣暖。
独倚黄昏看。
寒鸦两两下楼东。
著处暗云垂地、一重重。
红炉欢坐谁能醉。
多少看花意。
谢娘也拟殢春风。
便道无端柳絮、逼帘栊。
重帘小阁香云暖。
黛拂梳妆浅。
玉箫一曲杜韦娘。
谁是苏州刺史、断人肠。
醉归旋拨红炉火。
却倚屏山坐。
银缸明灭月横斜。
还是画楼角送、小梅花。
一池秋水疏星动，寒影横斜。
满坐风花。
红烛纷纷透绛纱。
江湖散诞扁舟里，到处如家。
且尽流霞。
莫管年来两鬓华。
正是看花天气。
为春一醉。
醉来却不带花归，诮不解、看花意。
试问此花明媚。
将花谁比。
只应花好似年年，花不似、人憔悴。
叶底枝头红小。
天然窃窕。
后园桃李谩成蹊，问占得、春多少。
不管雪消霜晓。
朱颜长好。
年年若许醉花间，待拚了、花间老。
寒日穿帘，澄江凭槛，练光浮动余霞。
蓼汀芦岸，黄叶衬孤花。
天外征帆隐隐，残云共、流水无涯。
登临处，琼枝潋滟，风帽醉欹斜。
丰年，时节好，玉香田舍，酒满渔家。
算浮世劳生，事事输他。
便恁从今酩酊，休更问、白雪笼纱。
还须仗，神仙妙手，传向画图夸。
红叶飘零，寒烟疏淡，楼台半在云间。
望中风景，图画也应难。
又是重阳过了，东篱下、黄菊阑珊。
陶潜病，风流载酒，秋意与人闲。
霞冠。
欹倒处，瑶台唱罢，如梦中还。
但醉里赢得，满眼青山。
花发看看满也，留不住、当日朱颜。
平生事，从头话了，独自却凭阑。
阊阖天门，芙蓉春殿，几年目断鸡翘。
短蓬秋鬓，端幸倚琼瑶。
南圃花边小院，西湖畔、云底双桥。
归时节，红香露冷，月影上芭蕉。
明朝。
那可望，旗亭烟草，柳渡寒潮。
但万户千门，恨客歌樵。
戏彩光浮衮绣，听鸣珂、响逼云霄。
应回首，绮裘醉客，还是独吹箫。
池台小雨干，门巷香轮少。
谁把青钱衬落红，满地无人扫。
何时斗草归，几度寻花了。
留得佳人莲步痕，宫样鞋儿小。
三年江上风吹泪。
夭桃艳杏无春意。
今日欲开眉。
那堪更别离。
莫折长亭柳。
折尽愁依旧。
只有醉如狂。
人生空断肠。
柳桥花坞南城陌。
朱颜绿发长安客。
雨后小池台。
寻常载酒来。
马头今日路。
却望城西去。
斜日下汀洲。
断云和泪流。
画船搥鼓催君去。
高楼把酒留君住。
去住若为情。
西江潮欲平。
江潮容易得。
只是人南北。
今日此尊空。
知君何日同。
画檐细雨偏红烛。
疏星冷落排寒玉。
赌得碧云篇。
金波更涉船。
樽前当日客。
行色垂杨陌。
天阔水悠悠。
含情独倚楼。
杜鹃啼破江南月。
香风扑吹红雪。
赋就缕金笺。
黄昏醉上船。
年华双短鬓。
事往情可尽。
明日各天涯。
来春空好花。
朱帘乍卷层烟起。
露华深浅初疑洗。
困倚玉阑风。
绮罗知几重。
向人如有意。
不醉何时醉。
便得一枝红。
犹胜两鬓空。
小池山额垂螺碧。
绿红香里眠鸂鶒。
波面翠云开。
仙槎天上来。
吹将红日落。
懊恼严城角。
风月此时情。
知君华发生。
一回别后一回老。
别离易得相逢少。
莫问故园花。
长安君是家。
短亭秋日晚。
草色随人远。
欲醉又还醒。
江楼暮角声。
樽前休话人生事。
人生只合樽前醉。
金盏大如船。
江城风雪天。
绮窗灯自语。
一夜芭蕉雨。
玉漏为谁长。
枕衾残酒香。
楼前流水西江道。
江头水落芙蓉老。
画鼓叠凉波。
凭栏颦翠娥。
当年金马客。
青鬓芦花色。
把酒感秋蓬。
骊歌半醉中。
绮栊深闭桃园曲。
刘郎老向花间宿。
笑脸抹流霞。
心知是小琶。
纤纤垂素玉。
掠鬓春云绿。
弹了醉思仙。
小窗红日偏。
真珠酒滴琵琶送。
行云旧识巫山梦。
空得醉中归。
老来心事非。
江梅含日暖。
照水花枝短。
密叶似商量。
向人春意长。
小亭露压风枝动。
鹊炉火冷金瓶冻。
悄悄对西窗。
瘦知罗带长。
欲眠思殢酒。
坐听寒更久。
无赖是青灯。
开花故故明。
流年又见风沙送。
钧天回首清都梦。
塞雁几时归。
镜中双鬓非。
绿袍同冷暖。
谁道交情短。
愁斛若为量。
还随一线长。
白苹洲渚垂杨岸。
藕花未放青蒲短。
斜日画船归。
背人双鹭飞。
醉眠金马客。
不道风尘隔。
红影上窗纱。
小庭空落花。
金船满引人微醉。
红绡笼烛催归骑。
香泛雪盈杯。
云龙疑梦回。
不辞风满腋。
旧是仙家客。
坐得夜无眠。
南窗衾枕寒。
江梅未放枝头结。
江楼已见山头雪。
待得此花开。
知君来不来。
风帆双画鹢。
小雨随行色。
空得郁金裙。
酒痕和泪痕。
香波绿暖浮鹦鹉。
黄金捍拨么弦语。
小雨落梧桐。
帘栊残烛红。
人生闲亦好。
双鬓催人老。
莫惜醉中归。
醒来思醉时。
绿窗酒醒春如梦。
小池犹见红云动。
露湿井干桐。
翠阴生细风。
雨过芳塘净。
清昼闲中永。
门外立双旌。
隔花闻笑声。
忆曾把酒赏红翠。
无腰柳弱歌声细。
纵马杏园西。
归来香满衣。
宝车空犊驻。
事逐孤鸿去。
搔首立江干。
春萝挂暮山。
雪后江城红日晚。
暖入香梢，渐觉玲珑满。
仿佛临风妆半面。
冰帘斜卷谁庭院。
折向樽前君细看。
便是江南，寄我人还远。
手把此枝多少怨。
小楼横笛吹肠断。
深炷熏炉小扃院。
手捻黄花，尚觉金犹浅。
回首画堂双语燕。
无情渐渐看人远。
相见争如初不见。
短鬓潘郎，斗觉年华换。
最是西风吹不断。
心头往事歌中怨。
眉山敛额。
往事追思空手拍。
雁字频飞。
生怕人来说著伊。
闲抛绣履。
愁殢香衾浑不起。
莫似扬州。
只作寻常薄幸休。
碎红如绣。
摇曳东风垂彩绶。
拟倩柔条。
约住佳人细柳腰。
蜀江春绿。
争似枝头能结束。
纤手攀时。
欲绾同心寄与谁。
十二阑干褰画箔。
取次穿花成小酌。
彩鸾舞罢凤孤飞，回首东风空院落。
杳杳桃源仙路邈。
晴日晓窗红薄薄。
伤春还是懒梳妆，想见绿云垂鬓脚。
金丝络马青钱路。
笑指玉皇香案去。
点衣柳陌堕残红，拂面风桥吹细雨。
晓钗压鬓头慵举。
恨里歌声兼别苦。
西湖一顷白菱花，惆怅行云无觅处。
琉璃一片春湖面。
画舫游人帘外见。
水边风嫩柳低眠，花底雨干莺细啭。
秋千寂寂垂杨岸。
芳草绿随人渐远。
一番乐事又将离，金盏莫辞红袖劝。
燕外青楼已禁烟。
小寒犹自薄胜绵。
画桥红日下秋千。
惟有樽前芳意在，应须沈醉倒花前。
绿窗还是五更天。
金缕歌残红烛稀。
梁州舞罢小鬟垂。
酒醒还是独归时。
画栋日高来语燕，绮窗风暖度游丝。
几多落叶上青枝。
黑白纷纷小战争。
几人心手斗纵横。
谁知胜处本无情。
谢傅老来思别墅，杜郎闲去忆鏖兵。
何妨谈笑下辽城。
白鹭飞飞点碧塘。
雨荷风卷绿罗裳。
管弦竞奏杂鱼榔。
游女谩能歌白纻，使君不学野鸳鸯。
桃花空解误刘郎。
教来歌舞，接成桃李。
尽是使君指似。
如今装就满城春，忍便拥、双旌归去。
莺心巧啭，花心争吐。
无计可留君住。
两堤芳草一江云，早晚是、西楼望处。
因以金荷酌众客。
客有孙彦立，善吹笛。
援笔作乐府长短句，文不加点。
断虹霁雨，净秋空，山染修眉新绿。
桂影扶疏，谁便道，今夕清辉不足。
万里青天，姮娥何处，驾此一轮玉。
寒光零乱，为谁偏照醽醁。
年少从我追游，晚凉幽径，绕张园森木。
共倒金荷家万里，欢得尊前相属。
老子平生，江南江北，最爱临风曲。
孙郎微笑，坐来声喷霜竹。
瑶草一何碧，春入武陵溪。
溪上桃花无数，花上有黄鹂。
我欲穿花寻路，直入白云深处，浩气展虹霓。
只恐花深里，红露湿人衣。
坐玉石，欹玉枕。
拂金徽。
谪仙何处，无人伴我白螺杯。
我为灵芝仙草，不为朱唇丹脸，长啸亦何为。
醉舞下山去，明月逐人归。
落日塞垣路，风劲戛貂裘。
翩翩数骑闲猎，深入黑山头。
极目平沙千里，惟见雕弓白羽，铁面骏骅骝。
隐隐望青冢，特地起闲愁。
汉天子，方鼎盛，四百州。
玉颜皓齿，深锁三十六宫秋。
堂有经纶贤相，边有纵横谋将，不减翠蛾羞。
戎虏和乐也，圣主永无忧。
初绾云鬟，才胜罗绮，便嫌柳陌花街。
占春才子，容易托行媒。
其奈风情债负，烟花部、不免差排。
刘郎恨，桃花片片，随水染尘埃。
风流，贤太守，能笼翠羽，宜醉金钗。
且留取垂杨，掩映厅阶。
直待朱轓去后，从伊便、窄袜弓鞋。
知恩否，朝云暮雨，还向梦中来。
北苑春风，方圭圆璧，万里名动京关。
碎身粉骨，功合上凌烟。
尊俎风流战胜，降春睡、开拓愁边。
纤纤捧，研膏浅乳，金缕鹧鸪斑。
相如，虽病渴，一觞一咏，宾有群贤。
为扶起灯前，醉玉颓山。
搜搅胸中万卷，还倾动、三峡词源。
归来晚，文君未寐，相对小窗前。
早秋明月新圆，汉家戚里生飞将。
青骢宝勒，绿沈金锁，曾瞻天仗。
种德江南，宣威西夏，合宫陪享。
况当年定计，昭陵与子，勋劳在、诸公上。
千骑风流年少，暂淹留、莫辜清赏。
平坡驻马，虚弦落雁，思临虏帐。
遍舞摩围，递歌彭水，拂云惊浪。
看朱颜绿鬓，封侯万里，写凌烟像。
月中丹桂，自风霜难老。
阅尽人间盛衰草。
望中秋、才有几日，十分圆，霾风雨，云表常如永昼。
不得文章力，白首防秋，谁念云中上功守。
正注意，得人雄，静扫河山，应难纵、五湖归棹。
问持节冯唐几时来，看再策勋名，印窠如斗。
政乐中和，夷夏宴喜，官梅乍传消息。
待作新年欢计，断送春色。
桃李成阴，甘棠少讼，又移旌戟。
念画楼朱阁，风流高会，顿冷谈席。
西州纵有，舞裙歌板，谁共茗邀棋敌。
归来未得，先沾离袖，管弦催滴。
乐事赏心易散，良辰美景难得。
会须醉倒，玉山扶起，更倾春碧。
鸣鸠乳燕春闲暇。
化作绿阴槐夏。
寿酒舞红裳，睡鸭飘香麝。
醉此洛阳人，佐郡深儒雅。
况坐上、玉麟金马。
更莫问、莺老花谢。
万里相依，千金为寿，未厌玉烛传清夜。
不醉欲言归，笑杀高阳社。
对朝云叆叇，暮雨霏微，乱峰相倚。
巫峡高唐，锁楚宫朱翠。
画戟移春，靓妆迎马，向一川都会。
万里投荒，一身吊影，成何欢意。
尽道黔南，去天尺五，望极神州，万里烟水。
尊酒公堂，有中朝佳士。
荔颊红深，麝脐香满，醉舞裀歌袂。
杜宇声声，催人到晓，不如归是。
诗有渊明语，歌无子夜声。
论文思见老弥明。
坐想罗浮山下、羽衣轻。
何处黔中郡，遥知隔晚晴。
雨余风急断虹横。
应梦池塘春草、若为情。
鸳鸯翡翠，小小思珍偶。
眉黛敛秋波，尽湖南、山明水秀。
娉娉袅袅，恰近十三余，春未透。
花枝瘦。
正是愁时候。
寻花载酒。
肯落谁人后。
只恐远归来，绿成阴、青梅如豆。
心期得处，每自不由人，长亭柳。
君知否。
千里犹回首。
得意许多时。
长醉赏、月影花枝。
暴风狂雨年年有，金笼锁定，莺雏燕友，不被鸡欺。
红旆转逶迤。
悔无计、千里追随。
再来应绾泸南印，而念目下，恓惶怎向，日永春迟。
败叶霜天晓。
渐鼓吹、催行棹。
栽成桃李未开，便解银章最报。
去取麒麟图画，要及年少。
劝公醉倒。
别语怎向醒时道。
楚山千里暮云，正锁离人情抱。
记取江州司马，坐中最老。
画鼓催春，蛮歌走饷。
雨前一焙谁争长。
低株摘尽到高株，株株别是闽溪样。
碾破春风，香凝午帐。
银瓶雪滚翻成浪。
今宵无睡酒醒时，摩围影在秋江上。
临水夭桃，倚墙繁李。
长杨风掉青骢尾。
尊中有酒且酬春，更寻何处无愁地。
明日重来，落花如绮。
芭蕉渐展山公启。
欲笺心事寄天公，教人长对花前醉。
自断此生休问天。
白头波上泛孤船。
老去文章无气味。
惟悴。
不堪驱使菊花前。
闻道使君携将吏。
高会。
参军吹帽晚风颠。
千骑插花秋色暮。
归去。
翠娥扶入醉时肩。
万里黔中一漏天。
屋居终日似乘船。
及至重阳天也霁。
催醉。
鬼门关外蜀江前。
莫笑老翁犹气岸。
君看。
几人黄菊上华颠。
戏马台南追两谢。
驰射。
风流犹拍古人肩。
晚岁监州闻荔枝。
赤英垂坠压阑枝。
万里来逢芳意歇。
愁绝。
满盘空忆去年时。
润草山花光照坐。
春过。
等闲桃李又累累。
境负寒泉浸红皱。
消瘦。
有人花病损香肌。
八年不见，清都绛阙，望河汉、溶溶漾漾。
年年牛女恨风波，拚此事、人间天上。
野麋丰草，江鸥远水，老去惟便疏放。
百钱端欲问君平，早晚具、归田小舫。
朱楼彩舫，浮瓜沈李，报答风光有处。
一年尊酒暂时同，别泪作、人间晓雨。
鸳鸯机综，能令侬巧，也待乘槎仙去。
若逢海上白头翁，共一访、痴牛騃女。
黔中桃李可寻芳。
摘茶人自忙。
月团犀腌斗圆方。
研膏入焙香。
青箬裹，绛纱囊。
品高闻外江。
酒阑传碗舞红裳。
都濡春味长。
烹茶留客驻金鞍。
月斜窗外山。
别郎容易见郎难。
有人思远山。
归去后，忆前欢。
画屏金博山。
一杯春露莫留残。
与郎扶玉山。
庵摩勒，西土果。
霜后明珠颗颗。
凭玉兔，捣香尘。
称为席上珍。
号余甘，争奈苦。
临上马时分付。
管回味，却思量。
忠言君试尝。
小院一枝梅。
冲破晓寒开。
晚到芳园游戏，满袖带香回。
玉酒覆银杯。
尽醉去、犹待重来。
东邻何事，惊吹怨笛，雪片成堆。
呜咽南楼吹落梅。
闻鸦树惊栖。
梦中相见不多时。
隔城今夜也应知。
坐久水空碧，山月影沈西。
买个宅儿住著伊。
刚不肯相随。
如今果被天瞋作，永落鸡群被鸡欺。
空恁可怜伊。
风日损花枝。
余寒争令。
雪共蜡梅相照影。
昨夜东风。
已出耕牛劝岁功。
阴云幂幂。
近觉去天无几尺。
休恨春迟。
桃李梢头次第知。
见，复用前韵先往使君那里。
千骑尘中依约是。
拂我眉头。
无处重寻庾信愁。
山云弥漫。
夹道旌旗联复断。
万事茫茫。
分付澄波与烂肠。
襄王梦里。
草绿烟深何处是。
宋玉台头。
暮雨朝云几许愁。
飞花漫漫。
不管羁人肠欲断。
春水茫茫。
欲度南陵更断肠。
巫山古县。
老杜淹留情始见。
拨闷题诗。
千古神交世不知。
云阳台下，更值清明风雨夜。
知道愁辛。
果是当时作赋人。
诗翁才刃。
曾陷文场貔虎阵。
谁敢当哉。
况是焚舟决胜来。
三巴春杪。
客馆梦回风雨晓。
胸次峥嵘。
欲共涛头赤甲平。
苍崖万仞。
下有奔雷千百阵。
自古危哉。
谁遣西园漝麽来。
猿啼云杪。
破梦一声巫峡晓。
苦唤悉生。
不是西园作麽平。
终宵忘寐。
好事如何犹尚未。
子细沈吟。
珠泪盈盈湿袖襟。
与君别也。
愿在郎心莫暂舍。
记取盟言。
闻早回程却再圆。
张使君仲谋中秋多雨。
常是尊罍狼藉去。
今夜云开。
须道姮娥得得来。
不知云外。
还有清光同此会。
笛在层楼。
声彻摩围顶上头。
中秋无雨。
醉送月衔西岭去。
笑口须开。
几度中秋见月来。
前年江外。
儿女传杯兄弟会。
此夜登楼。
小谢清吟慰白头。
浓云骤雨。
巫峡有情来又去。
今夜天开。
不与姮娥作伴来。
清光无外。
白发老人心自会。
何处歌楼。
贪看冰轮不转头。
月中笑语。
万里同依光景住。
天水相围。
相见无因梦见之。
诸儿娟秀。
儒学传家渠自有。
自作秋衣。
渐老先寒人未知。
当年夜雨。
头白相依无去住。
儿女成围。
欢笑尊前月照之。
阿连高秀。
千万里来忠孝有。
岂谓无衣。
岁晚先寒要弟知。
风开水面鱼纹皱。
暖入草心犀点透。
乍看晴日弄柔条，忆得章台人姓柳。
心情老大痴成就。
不复淋漓沾翠袖。
早梅献笑尚窥邻，小蜜窃香如遗寿。
东君未试雷霆手。
洒雪开春春锁透。
帝台应点万年枝，穷巷偏欺三径柳。
峰排群玉森相就。
中有摩围为领袖。
凝香窗下与谁看，一曲琵琶千万寿。
新年何许春光漏。
小院闭门风日透。
酥花入坐颇欺梅，雪絮因风全是柳。
使君落笔春词就。
应唤歌檀催舞袖。
得开眉处且开眉，人世可能金石寿。
黄金捍拨春风手。
帘幕重重音韵透。
梅花破萼便回春，似有黄鹂鸣翠柳。
晓妆未惬梅添就。
玉笋捧杯离钿袖。
会拚千日笑尊前，他日相思空损寿。
黔中士女游晴昼。
花信轻寒罗袖透。
争寻穿石道宜男，更买江鱼双贯柳。
竹枝歌好移船就。
依倚风光垂翠袖。
满倾芦酒指谐围，相守与郎如许寿。
可怜翡翠随鸡走。
学绾双鬟年纪小。
见来行待恶怜伊，心性娇痴空解笑。
红蕖照映霜林表。
杨柳舞风腰袅袅。
衾余枕剩尽相容，只是老人难再少。
春归何处。
寂寞无行路。
若有人知春去处。
唤取归来同住。
春无踪迹谁知。
除非问取黄鹂。
百啭无人能解，因风飞过蔷薇。
黄花当户。
已觉秋容暮。
云梦南州逢笑语。
心在歌边舞处。
使君一笑眉开。
新晴照酒尊来。
且乐尊前见在，休思走马章台。
休推小户。
看即风光暮。
萸粉菊英浮碗醑。
报答风光有处。
几回笑口能开。
少年不肯重来。
借问牛山戏马，今为谁姓池台。
舞鬟娟好。
白发黄花帽。
醉任旁观嘲潦倒。
扶老偏宜年小。
舞回脸玉胸酥。
缠头一斛明珠。
日日梁州薄媚，年年金菊茱萸。
乍晴秋好。
黄菊欹乌帽。
不见清谈人绝倒。
更忆添丁小小。
蜀娘漫点花酥。
酒槽空滴真珠。
兄弟四人别住，他年同插茱萸。
冰堂酒好。
只恨银杯小。
新作金荷工献巧。
图要连台拗倒。
采莲一曲清歌。
争檀催卷金荷。
醉里香飘睡鸭，更惊罗袜凌波。
薄妆小靥闲情素。
抱著琵琶凝伫。
慢捻复轻拢，切切如私语。
转拨割朱弦，一段惊沙去。
万里嫁、乌孙公主。
对易水、明妃不渡。
泪粉行行，红颜片片，指下花落狂风雨。
借问本师谁，敛拨当心住。
银烛生花如红豆。
占好事、而今有。
人醉曲屏深，借宝瑟、轻招手。
一阵白苹风，故灭烛、教相就。
花带雨、冰肌香透。
恨啼乌、辘轳声晓。
岸柳微凉吹残酒。
断肠时、至今依旧。
镜中消瘦。
那人知后。
怕夯你来僝僽。
东堂西畔有池塘。
使君扉几明窗。
日西人吏散东廊。
蒲苇送轻凉。
翠管细通岩溜，小峰重叠山光。
近池催置琵琶床。
衣带水风香。
摩围小隐枕蛮江。
蛛丝闲锁晴窗。
水风山影上修廊。
不到晚来凉。
相伴蝶穿花径，独飞鸥舞春光。
不因送客下绳床。
添火炷炉香。
万事令人心骨寒。
故人坟上土新干。
淫坊酒肆狂居士，李下何妨也整冠。
金作鼎，玉为餐。
老来亦失少时欢。
茱萸菊蕊年年事，十日还将九日看。
黄菊枝头生晓寒。
人生莫放酒杯干。
风前横笛斜吹雨，醉里簪花倒著冠。
身健在，且加餐。
舞裙歌板尽清欢。
黄花白发相牵挽，付与时人冷眼看。
紫菊黄花风露寒。
平沙戏马雨新干。
且看欲尽花经眼，休说弹冠与挂冠。
甘酒病，废朝餐。
何人得似醉中欢。
十年一觉扬州梦，为报时人洗眼看。
陶陶兀兀。
人生无累何由得。
杯中三万六千日。
闷损旁观，自我解落魄。
扶头不起还颓玉。
日高春睡平生足。
谁门可款新篘熟。
安乐春泉，玉醴荔枝绿。
者乃强见酌，遂能作病。
因复止酒，用前韵作二篇，呈吴元祥陶陶兀兀。
人生梦里槐安国。
教公休醉公但莫。
盏倒垂莲，一笑是赢得。
街头酒贱民声乐。
寻常行处寻欢适。
醉看檐雨森银竹。
我欲忧民，渠有二千石。
陶陶兀兀。
醉乡路远归不得。
心情那似当年日。
割爱金荷，一碗淡莫托。
异乡薪桂炊苍玉。
摩挲经笥须知足。
明年细麦能黄熟。
不管轻霜，点尽鬓边绿。
落帽晚风回，又报黄花一番开。
扶杖老人心未老，堪吹谩有才情付与谁。
芳意正徘徊，传与西风且慢吹。
明日余尊还共倒。
重来未必秋香一夜衰。
招唤欲千回。
暂得尊前笑口开。
万水千山还麽去，悠哉。
酒面黄花欲醉谁。
顾影又徘徊。
立到斜风细雨吹。
见我未衰容易去，还来。
不道年年即渐衰。
未报贾船回。
三径荒锄菊卧开。
想得邻船霜笛罢，沾衣。
不为涪翁更为谁。
风力袅萸枝。
酒面红鳞惬细吹。
莫笑插花和事老，摧颓。
却向人间耐盛衰。
黄菊满东篱。
与客携壶上翠微。
已是有花兼有酒，良期。
不用登临恨落晖。
满酌不须辞。
莫待无花空折枝。
寂寞酒醒人散后，堪悲。
节去蜂愁蝶不知。
卧稻雨余收。
处处游人簇远洲。
白发又扶红袖醉，戎州。
乱折黄花插满头。
青眼想风流。
画出西楼一帧秋。
还把去年欢意舞，梁州。
寒雁西来特地愁。
浊酒黄花，画檐十日无秋燕。
梦中相见。
起作南柯观。
镜里朱颜，又减年时半。
江山远。
登高人健。
应问西来雁。
山又水。
行尽吴头楚尾。
兄弟灯前家万里。
相看如梦寐。
君似成蹊桃李。
入我草堂松桂。
莫厌岁寒无气味。
余生今已矣。
宗盟有妓能歌舞，宜醉尊罍。
待约新醅。
车上危坡尽要推。
西邻三弄争秋月，邀勒春回。
个里声催。
铁树枝头花也开。
荔枝滩上留千骑，桃李阴繁。
燕寝香残。
画戟森森镇八蛮。
永康又得风流守，管领江山。
少讼多闲。
烟霭楼台舞翠鬟。
马湖来舞钗初赐，笳鼓声繁。
贤将开关。
威竦西山八诏蛮。
南溪地逐名贤重，深锁群山。
燕喜公闲。
一斛明珠两小鬟。
龙焙头纲春早，谷帘第一泉香。
已醺浮蚁嫩鹅黄。
想见翻成雪浪。
兔褐金丝宝碗，松风蟹眼新汤。
无因更发次公狂。
甘露来从仙掌。
教服长松汤，遂复为完人汤泛冰瓷一坐春。
长松林下得灵根。
吉祥老子亲拈出，个个教成百岁人。
灯焰焰，酒醺醺。
壑源曾未醒酲魂。
与君更把长生碗，聊为清歌驻白云。
颇欲得之。
试思索，始记四篇万水千山来此土。
本提心印传梁武。
对朕者谁浑不顾。
成死语。
江头暗折长芦渡。
面壁九年看二祖。
一花五叶亲分付。
只履提归葱岭去。
君知否。
分明忘却来时路。
三十年来无孔窍。
几回得眼还迷照。
一见桃花参学了。
呈法要。
无弦琴上单于调。
摘叶寻枝虚半老。
拈花特地重年少。
今后水云人欲晓。
非玄妙。
灵云合破桃花笑。
忆昔药山生一虎。
华亭船上寻人渡。
散却夹山拈坐具。
呈见处。
繁驴橛上合头语。
千户垂丝君看取。
离钩三寸无生路。
蓦口一桡亲子父，犹回顾。
瞎驴丧我儿孙去。
百丈峰头开古镜。
马驹踏杀重苏醒。
接得古灵心眼净。
光炯炯。
归来藏在袈裟影。
好个佛堂佛不圣。
祖师沈醉犹看镜。
却与斩新提祖令。
方猛省。
无声三昧天皇饼。
归去来。
归去来。
携手旧山归去来。
有人共、月对尊罍。
横一琴，甚处不逍遥自在。
闲世界。
无利害。
何必向、世间甘幻爱。
与君钓、晚烟寒濑。
蒸白鱼稻饭，溪童供笋菜。
新妇滩头眉黛愁。
女儿浦口眼波秋。
惊鱼错认月沈钩。
青箬笠前无限事，绿蓑衣底一时休。
斜风吹雨转船头。
中原胡马尘。
方士归来说风度。
梨花一枝春带雨。
分钗半钿愁杀人，上皇倚阑独无语。
无语。
恨如许。
方士归时肠断处。
梨花一枝春带雨。
半钿分钗亲付。
天长地久相思苦。
渺渺鲸波无路。
虫儿真个忒灵利。
恼乱得、道人眼起。
醉归来、恰似出桃源，但目送、落花流水。
何妨随我归云际。
共作个、住山活计。
照清溪，匀粉面，插山花，也须胜、风尘气味。
郭泰曾名我，刘翁复见谁。
入鄽还作和罗槌。
特地干戈相待、使人疑。
秋浦横波眼，春窗远岫眉。
补陀岩畔夕阳迟。
何似金沙滩上、放憨时。
万里沧江月，波清说向谁。
顶门须更下金槌。
只恐风惊草动、又生疑。
金雁斜妆颊，青螺浅画眉。
庖丁有底下刀迟。
直要人牛无际、是休时。
夜来酒醒清无梦，愁倚阑干。
露滴轻寒。
雨打芙蓉泪不干。
佳人别后音尘悄，消瘦难拚。
明月无端。
已过红楼十二间。
断送一生惟有，破除万事无过。
远山横黛蘸秋波。
不饮旁人笑我。
花病等闲瘦弱，春愁没处遮拦。
杯行到手莫留残。
不道月斜人散。
东风吹柳日初长。
雨余芳草斜阳。
杏花零乱燕泥香。
睡损红妆。
宝篆烟消龙凤，画屏云锁潇湘。
夜寒微透薄罗裳。
无限思量。
平王本爱江湖住。
鸥鹭无人处。
江南江北水云连。
莫笑醯鸡歌舞、瓮中天。
当涂舣棹蒹葭外。
赖有宾朋在。
此身无路入修门。
惭愧诗翁清些、与招魂。
天涯也有江南信。
梅破知春近。
夜阑风细得香迟。
不道晓来开遍、向南枝。
玉台弄粉花应妒。
飘到眉心住。
平生个里愿杯深。
去国十年老尽、少年心。
巧笑眉颦。
行步精神。
隐隐似、朝云行雨，弓弓样、罗袜生尘。
樽前见，玉槛雕笼，堪爱难亲。
自言家住天津。
生小从人。
恐舞罢、随风飞去，顾阿母、教窣珠裙。
从今去，唯愿银缸，莫照离尊。
一笑千金。
越样情深。
曾共结、合欢罗带，终愿效、比翼纹禽。
许多时，灵利惺惺，蓦地昏沈。
自从官不容针。
直至而今。
你共人、女边著子，争知我、门里挑心。
记携手，小院回廊，月影花阴。
秋水遥岑。
妆淡情深。
尽道教、心坚穿石，更说甚、官不容针。
霎时间，雨散云归，无处追寻。
小楼朱阁沈沈。
一笑千金。
你共人、女边著子，争知我、门里桃心。
最难忘，小院回廊，月影花阴。
北苑龙团，江南鹰爪，万里名动京关。
碾深罗细，琼蕊暖生烟。
一种风流气味，如甘露、不染尘凡。
纤纤捧，冰瓷莹玉，金缕鹧鸪斑。
相如，方病酒，银瓶蟹眼，波怒涛翻。
为扶起，樽前醉玉颓山。
饮罢风生两腋，醒魂到、明月轮边。
归来晚，文君未寝，相对小窗前。
明眼空青，忘忧萱草，翠玉闲淡梳妆。
小来歌舞，长是倚风光。
我已逍遥物外，人冤道、别有思量。
难忘处，良辰美景，襟袖有余香。
鸳鸯。
头白早，多情易感，红蓼池塘。
又须得，樽前席上成双。
些子风流罪过，都说与、明月空床。
难拘管，朝云暮雨，分付楚襄王。
山围江暮。
天镜开晴絮。
斜影过梨花，照文星、老人星聚。
清樽一笑，欢甚却成愁，别时襟，余点点，疑是高唐雨。
无人知处。
梦里云归路。
回雁晓风清，雁不来、啼雅无数。
心情老懒，尤物解宜人，春尽也，有南风，好便回帆去。
稠花乱叶，到处撩人醉。
林下有孤芳，不匆匆、成蹊桃李。
今年风雨，莫送断肠红，斜枝倚。
风尘里。
不带尘风气。
微嗔又喜。
约略知春味。
江上一帆愁，梦犹寻、歌梁舞地。
如今对酒，不似那回时，书谩写，梦来空，只有相思是。
山明水秀，尽属诗人道。
应是五陵儿，见衰翁、孤吟绝倒。
一觞一咏，潇洒寄高闲，松月下，竹风间，试想为襟抱。
玉关遥指，万里天衢杳。
笔阵扫秋风，泻珠玑、琅琅皎皎。
卧龙智略，三诏佐升平，烟塞事，玉堂心，频把菱花照。
词付之盈盈娇女似罗敷。
湘江明月珠。
起来绾髻又重梳。
弄妆仍学书。
歌调态，舞工夫。
湖南都不如。
它年未压白髭须。
同舟归五湖。
歌停檀板舞停鸾。
高阳饮兴阑。
兽烟喷尽玉壶干。
香分小凤团。
雪浪浅，露花圆。
捧瓯春笋寒。
绛纱笼下跃金鞍。
归时人倚阑。
摘山初制小龙团。
色和香味全。
碾声初断夜将阑。
烹时鹤避烟。
消滞思，解尘烦。
金瓯雪浪翻。
只愁啜罢水流天。
余清搅夜眠。
退红衫子乱蜂儿。
衣宽只为伊。
为伊去得忒多时。
教人直是疑。
长睡晚，理妆迟。
愁多懒画眉。
夜来算得有归期。
灯花则甚知。
贫家春到也骚骚。
琼浆注小槽。
老夫不出长蓬蒿。
邻墙开碧桃。
木芍药，品题高。
一枝烦剪刀。
传杯犹似少年豪。
醉红浸雪毛。
把酒花前欲问溪。
问溪何事晚声悲。
名利往来人尽老。
谁道。
溪声今古有休时。
且共玉人斟玉醑。
休诉。
笙歌一曲黛眉低。
情似长溪长不断。
君看。
水声东去月轮西。
小院难图云雨期。
幽欢浑待赏花时。
到得春来君却去。
相误。
不须言语泪双垂。
密约尊前难嘱付。
偷顾。
手搓金橘敛双眉。
庭榭清风明月媚。
须记。
归时莫待杏花飞。
上客休辞酒浅深。
素儿歌里细听沈。
粉面不须歌扇掩，闲静，一声一字总关心。
花外黄鹂能密语。
休诉。
有花能得几时斟。
画作远山临碧水。
明媚。
梦为胡蝶去登临。
歌舞阑珊退晚妆。
主人情重更留汤。
冠帽斜欹辞醉去，邀定，玉人纤手自磨香。
又得尊前聊笑语。
如许。
短歌宜舞小红裳。
宝马促归朱户闭人睡。
夜来应恨月侵床。
忆昔谪巴蛮。
荔子亲攀。
冰肌照映柘枝冠。
日擘轻红三百颗，一味甘寒。
重入鬼门关。
也似人间。
一双和叶插云鬟。
赖得清湘燕玉面，同倚阑干。
夜永兰堂醺饮，半倚颓玉。
烂熳坠钿堕履，是醉时风景，花暗烛残，欢意未阑，舞燕歌珠成断续。
催茗饮、旋煮寒泉，露井瓶窦响飞瀑。
纤指缓、连环动触。
渐泛起、满瓯银粟。
香引春风在手，似粤岭闽溪，初采盈掬。
暗想当时，探春连云寻篁竹。
怎归得，鬓将老，付与杯中绿。
四时美景，正年少赏心，频启东阁。
芳酒载盈车，喜朋侣簪合。
杯觞交飞劝酬献，正酣饮、醉主公陈榻。
坐来争奈，玉山未颓，兴寻巫峡。
歌阑旋烧绛蜡。
况漏转铜壶，烟断香鸭。
犹整醉中花，借纤手重插。
相将扶上、金鞍騕褭，碾春焙、愿少延欢洽。
未须归去，重寻艳歌，更留时霎。
苍颜华发。
故山归计无因得。
旧交新贵音书绝。
惟有家人，犹作殷勤别。
离亭欲去歌声咽。
潇潇细雨凉生颊。
泪珠不用罗巾裛。
弹在罗衫，图得见时说。
宋玉短墙东畔，桃源落日西斜。
浓妆下著绣帘遮。
鼓笛相催清夜。
转眄惊翻长袖，低徊细踏红靴。
舞余犹颤满头花。
娇学男儿拜谢。
凌歊台上青青麦。
姑熟堂前余翰墨。
暂分一印管江山，稍为诸公分皂白。
江山依旧云空碧。
昨日主人今日客。
谁分宾主强惺惺，问取矶头新妇石。
翰林本是神仙谪。
落帽风流倾座席。
坐中还有赏音人，能岸乌纱倾大白。
江山依旧云横碧。
昨日主人今日客。
谁分宾主强惺惺，问取矶头新妇石。
青壶乃似壶中谪。
万象光辉森宴席。
红尘闹处便休休，不是个中无皂白。
歌烦舞倦朱成碧。
春草池塘凌谢客。
共君商略老生涯，归重玉田秧白石。
不出入州县。
席上作乐府长句劝酒庾郎三九常安乐。
使有万钱无处著。
徐熙小鸭水边花，明月清风都占却。
朱颜老尽心如昨。
万事休休休莫莫。
樽前见在不饶人，欧舞梅歌君更酌。
欧、梅，当时二妓也。
少年得意从军乐。
晚岁天教闲处著。
功名富贵久寒灰，翰墨文章新讳却。
是非不用分今昨。
云月孤高公也莫。
喜欢为地醉为乡，饮客不来但自酌。
凤舞团团饼。
恨分破、教孤令。
金渠体净，只轮慢碾，玉尘光莹。
汤响松风，早减了、二分酒病。
味浓香永。
醉乡路、成佳境。
恰如灯下，故人万里，归来对影。
口不能言，心下快活自省。
对朝云叆叇，暮雨霏微，翠峰相倚。
巫峡高唐，锁楚宫佳丽。
蘸水朱门，半空霜戟，自一川都会。
虏酒千杯，夷歌百转，迫人垂泪。
人道黔南，去天尺五，望极神京，万重烟水。
悬榻相迎，有风流千骑。
荔脸红深，麝脐香满，醉舞裀歌袂。
杜宇催人，声声到晓，不如归是。
新来曾被眼奚搐。
不甘伏。
怎拘束。
似梦还真，烦乱损心曲。
见面暂时还不见，看不足、惜不足。
不成欢笑不成哭。
戏人目。
远山蹙。
有分看伊，无分共伊宿。
一贯一文跷十贯，千不足、万不足。
春意渐归芳草。
故国佳人，千里信沈音杳。
雨润烟光，晚景澄明，极目危栏斜照。
梦当年少。
对樽前、上客邹枚，小鬟燕赵。
共舞雪歌尘，醉里谈笑。
花色枝枝争好。
鬓丝年年渐老。
如今遇风景，空瘦损、向谁道。
东君幸赐与，天幕翠遮红绕。
休休，醉乡岐路，华胥蓬岛。
十载樽前谈笑。
天禄故人年少。
可是陵沈英俊地，看即锁窗批诏。
此处忽相逢，潦倒秃翁同调。
西顾郎官湖渺。
事看庾楼人小。
短艇绝江空怅望，寄得诗来高妙。
梦去倚君傍，胡蝶归来清晓。
暮雨濛阶砌。
漏渐移、转添寂寞，点点心如碎。
怨你又恋你。
恨你惜你。
毕竟教人怎生是。
前欢算未已。
奈向如今愁无计。
为伊聪俊，销得人憔悴。
这里诮睡里。
梦里心里。
一向无言但垂泪。
对景还销瘦。
被个人、把人调戏，我也心儿有。
忆我又唤我，见我嗔我，天甚教人怎生受。
看承幸厮勾。
又是樽前眉峰皱。
是人惊怪，冤我忒撋就。
拚了又舍了，定是这回休了，及至相逢又依旧。
酒阑命友闲为戏。
打揭儿、非常惬意。
各自轮赢只赌是。
赏罚采、分明须记。
小五出来无事。
却跋翻和九底。
若要十一花下死。
管十三、不如十二。
宝犀未解心先透。
恼杀人、远山微皱。
意淡言疏情最厚。
枉教作、著行官柳。
小雨勒花时候。
抱琵琶、为谁清瘦。
翡翠金笼思珍偶。
忽拚与、山鸡僝僽。
春去几时还。
问桃李无言。
燕子归栖风劲，梨雪乱西园。
唯有月婵娟。
似人人、难近如天。
愿教清影常相见，更乞取团圆。
粉泪一行行。
啼破晓来妆。
懒系酥胸罗带，羞见绣鸳鸯。
拟待不思量。
怎奈向、目下凄惶。
假饶来后，教人见了，却去何妨。
虚堂密候参同火，梨枣枝繁。
深锁三关。
不要樊姬与小蛮。
遥知风雨更阑夜，犹梦巫山。
浓丽清闲。
晓镜新梳十二鬟。
投荒万里无归路，雪点鬓繁。
度鬼门关。
已拚儿童作楚蛮。
黄云苦竹啼归去，绕荔枝山。
蓬户身闲。
歌板谁家教小鬟。
樱桃著子如红豆，不管春归。
闻道开时。
蜂惹香须蝶惹衣。
楼台灯火明珠翠，酒恋歌迷。
醉玉东西。
少个人人暖被携。
城南城北看桃李，依倚年华。
杨柳藏鸦。
又是无言飐落花。
春风一面长含笑，偷顾羞遮。
分付谁家。
把酒花前试问他。
济楚好得些。
憔悴损、都是因它。
那回得句闲言语，傍人尽道，你管又还鬼那人唦。
得过口儿嘛。
直勾得、风了自家。
是即好意也毒害，你还甜杀人了，怎生申报孩儿。
细腰宫外清明雨。
云阳台上烟如缕。
云雨暗巫山。
流人殊未还。
阿谁知此意。
解遣双壶至。
不是白头新。
周郎旧可人。
寒雁初来秋影寒。
霜林风过叶声乾。
龙山落帽千年事，我对西风犹整冠。
兰委佩，菊堪餐。
人情时事半悲欢。
但将酩酊酬佳节，更把茱萸仔细看。
节去蜂愁蝶不知。
晓庭环绕折残枝。
自然今日人心别，未必秋香一夜衰。
无闲事，即芳期。
菊花须插满头归。
宜将酩酊酬佳节，不用登临送落晖。
闻说君家有翠娥。
施朱施粉总嫌多。
背人语处藏珠履，觑得羞时整玉梭。
拖远岫，压横波。
何时传酒更传歌。
为君写就黄庭了，不要山阴道士鹅。
对景惹起愁闷。
染相思、病成方寸。
是阿谁先有意，阿谁薄幸。
斗顿恁、少喜多嗔。
合下休传音问。
你有我、我无你分。
似合欢桃核，真堪人恨。
心儿里、有两个人人。
心里人人，暂不见、霎时难过。
天生你要憔悴我。
把心头从前鬼，著手摩挲。
抖擞了、百病销磨。
见说那厮脾鳖热。
大不成我便与拆破。
待来时、鬲上与厮噷则个。
温存著、且教推磨。
几日无书，举头欲问西来燕。
世情梦幻。
复作如斯观。
自叹人生，分合常相半。
戎虽远。
念中相见。
不托鱼和雁。
罗带双垂，妙香长恁携纤手。
半妆红豆。
各自相思瘦。
闻道伊家，终日眉儿皱。
不能勾。
泪珠轻溜。
裛损揉蓝袖。
诸将说封侯。
短笛长歌独倚楼。
万事尽随风雨去，休休。
戏马台南金络头。
催酒莫迟留。
酒味今秋似去秋。
花向老人头上笑，羞羞。
白发篸花不解愁。
槐绿低窗暗，榴红照眼明。
玉人邀我少留行。
无奈一帆烟雨、画船轻。
柳叶随歌皱，梨花与泪倾。
别时不似见时情。
今夜月明江上、酒初醒。
体妖娆，鬟婀娜。
玉甲银筝照座。
危柱促，曲声残。
王孙带笑看。
休休休，莫莫莫。
愁拨个丝中索。
了了了，玄玄玄。
山僧无碗禅。
歌罢酒阑时，潇洒座中风色。
主礼到君须尽，奈宾朋南北。
暂时分散总寻常，难堪久离拆。
不似建溪春草，解留连佳客。
一弄醒心弦，情在两山斜叠。
弹到古人愁处，有真珠承睫。
使君来去本无心，休泪界红颊。
自恨老来憎酒，负十分金叶。
不见片时霎，魂梦镇相随著。
因甚近新无据，误窃香深约。
思量模样忔憎儿，恶又怎生恶。
终待共伊相见，与佯佯奚落。
见晚情如旧，交疏分已深。
舞时歌处动人心。
烟水数年魂梦，无处可追寻。
昨夜灯前见，重题汉上襟。
便愁云雨又难寻。
晓也星稀，晓也月西沈。
晓也雁行低度，不曾寄芳音。
江南一雁横秋水。
叹咫尺、断行千里。
回纹机上字纵横，欲寄远。
凭谁是。
谢客池塘春都未。
微微动、短墙桃李。
半阴才暖却清寒，是瘦损、人天气。
天气把人僝僽。
落絮游丝时候。
茶饭可曾忄欠，镜中赢得销瘦。
生受。
生受。
更被养娘催绣。
携手青云路稳，天声迤逦传呼。
袍笏恩章乍赐，春满皇都。
何处难忘酒，琼花照玉壶。
归袅丝梢竞醉，雪舞郊衢。
总领神仙侣。
齐到青云岐路。
丹禁风微，咫尺谛闻天语。
尽荣遇。
看即如龙变化，一掷灵梭风雨。
真游处。
上苑寻春去。
芳草芊芊迎步。
几曲笙歌，樱桃艳里欢聚。
瑶觞举。
回祝尧龄万万，端的君恩难负。
脱霜披茜初登第。
名高得意。
樱桃荣宴玉墀游，领群仙行缀。
佳人何事轻相戏。
道得之何济。
君家声誉古无双，且均平居二。
把我身心，为伊烦恼，算天便知。
恨一回相见，百方做计，未能偎倚，早觅东西。
镜里拈花，水中捉月，觑著无由得近伊。
添憔悴，镇花销翠减，玉瘦香肌。
奴儿。
又有行期。
你去即无妨我共谁。
向眼前常见，心犹未足，怎生禁得，真个分离。
地角天涯，我随君去。
掘井为盟无改移。
君须是，做些儿相度，莫待临时。
元符庚辰，死于藤州光华亭上。
崇宁甲申，庭坚窜宜州，道过衡阳。
览其遗墨，始追和其千秋岁词苑边花外。
记得同朝退。
飞骑轧，鸣珂碎。
齐歌云绕扇，赵舞风回带。
严鼓断，杯盘狼藉犹相对。
洒泪谁能会。
醉卧藤阴盖。
人已去，词空在。
兔园高宴悄，虎观英游改。
重感慨，波涛万贯珠沈海。
世间好事。
恰恁厮当对。
乍夜永，凉天气。
雨稀帘外滴，香篆盘中字。
长入梦，如今见也分明是。
欢极娇无力，玉软花欹坠。
钗罥袖，云堆臂。
灯斜明媚眼，汗浃瞢腾醉。
奴奴睡，奴奴睡也奴奴睡。
之作心情老懒。
对歌对舞，犹是当时眼。
巧笑靓妆，近我衰容华鬓。
似扶著、卖卜算。
思量好个当年见。
催酒催更，只怕归期短。
饮散灯稀，背销落花深院。
好杀人、天不管。
江水西头隔烟树。
望不见、江东路。
思量只有梦来去。
更不怕、江阑住。
灯前写了书无数。
算没个、人传与。
直饶寻得雁分付。
又还是、秋将暮。
碧天露洗春容净。
淡月晓收残晕。
花上密烟飘尽。
花底莺声嫩。
云归楚峡厌厌困。
两点遥山新恨。
和泪暗弹红粉。
生怕人来问。
要见不得见，要近不得近。
试问得君多少怜，管不解、多于恨。
禁止不得泪，忍管不得闷。
天上人间有底愁，向个里、都谙尽。
海角芳菲留不住。
笔下风生，吹入青云去。
仙籍有名天赐与。
致君事业安排取。
要识世间平坦路。
当使人人，各有安身处。
黑发便逢尧舜主。
笑人白首耕南亩。
飞鹊台前晕翠蛾。
千金新买帝青螺。
最难如意为情多。
几处泪痕留醉袖，一春愁思近横波。
远山低尽不成歌。
一叶扁舟卷画帘。
老妻学饮伴清谈。
人传诗句满江南。
林下猿垂窥涤砚，岩前鹿卧看收帆。
杜鹃声乱水如环。
小桃灼灼柳篸篸。
春色满江南。
雨晴风暖烟淡，天气正醺酣。
山泼黛，水挼蓝。
翠相搀。
歌楼酒旆，故故招人，权典青衫。
旋揎玉指著红靴。
宛宛斗弯讹。
天然自有殊态，供愁黛、不须多。
分远岫，压横波。
妙难过。
自欹枕处，独倚阑时，不奈颦何。
珠帘绣幕卷轻霜。
呵手试梅妆。
都缘自有离恨，故画作、远山长。
思往事，惜流光恨难忘。
未歌先敛，欲笑还颦。
最断人肠。
夜深记得临岐语。
说花时，归来去。
教人每日思量，到处与谁分付。
其奈冤家无定据。
约云朝、又还雨暮。
将泪入鸳衾，总不成行步。
元来也解知思虑。
一封书、深相许。
情知玉帐堪欢，为向金门进取。
直待腰金拖紫后，有夫人、县君相与。
争奈会分疏，没嫌伊门路。
谁道秋来烟景素。
任游人不顾。
一番时态一番新，到得意、皆欢慕。
紫萸黄菊繁华处。
对风庭月露。
愁来即便去寻芳，更作甚、悲秋赋。
潇洒荐冰盘，满坐暗惊香集。
久后一般风味，问几人知得。
画堂饮散已归来，清润转更惜。
留取酒醒时候，助茗瓯春色。
环滁皆山也。
望蔚然深秀，琅琊山也。
山行六七里，有翼然泉上，醉翁亭也。
翁之乐也。
得之心、寓之酒也。
更野芳佳木，风高日出，景无穷也。
游也。
山肴野蔌，酒洌泉香，沸筹觥也。
太守醉也。
喧哗众宾欢也。
况宴酣之乐、非丝非竹，太守乐其乐也。
问当时、太守为谁，醉翁是也。
朝来风日，陡觉春衫便。
翠柳艳明眉，戏秋千、谁家倩盼。
烟匀露洗，草色媚横塘，平沙软。
雕轮转。
行乐闻弦管。
追思年少，走马寻芳伴。
一醉几缠头，过扬州、珠帘尽卷。
而今老矣，花似雾中看，欢喜浅。
天涯远。
信马归来晚。
轻风袅断沈烟炷。
霏微尽日寒塘雨。
残绣没心情。
鸟啼花外声。
离愁难自制。
年少乖盟誓。
寂寞掩朱门。
罗衣空泪痕。
晚云收，淡天一片琉璃。
烂银盘、来从海底，皓色千里澄辉。
莹无尘、素娥淡伫，静可数、丹桂参差。
玉露初零，金风未凛，一年无似此佳时。
露坐久，疏萤时度，乌鹊正南飞。
瑶台冷，栏干凭暖，欲下迟迟。
念佳人、音尘别后，对此应解相思。
最关情、漏声正永，暗断肠、花影偷移。
料得来宵，清光未减，阴晴天气又争知。
共凝恋、如今别后，还是隔年期。
人强健，清尊素影，长愿相随。
高阳方面，河间都会，三关地最称雄。
粉堞万层，金城百雉，楼横一带长虹。
烟素敛晴空。
正望迷平野，目断飞鸿。
易水风烟，范阳山色有无中。
安边暂倚元戎。
看纶巾对酒，羽扇摇风。
金勒少年，吴钩壮士，宁论卫霍前功。
乃眷在清衷。
恐凤池虚久，归去匆匆。
幸有佳人锦瑟，玉笋且轻拢。
夜来深雪前村路，应是早梅初绽。
故人赠我，江头春信，南枝向暖。
疏影横斜，暗香浮动，月明溪浅。
向亭边驿畔，行人立马，频回首、空肠断。
别有玉溪仙馆。
寿阳人、初匀妆面。
天教占了，百花头上，和羹未晚。
最是关情处，高楼上、一声羌管。
仗谁人向道，何如留取，倚朱栏看。
岭梅香雪飘零尽，繁杏枝头犹未。
小桃一种，妖娆偏占，春工用意。
微喷丹砂，半含朝露，粉墙低倚。
似谁家丱女，娇痴怨别，空凝睇、东风里。
好是佳人半醉。
近横波、一枝争媚。
元都观里，武陵溪上，空随流水。
惆怅如红雨，风不定、五更天气。
念当年门里，如今陌上，洒离人泪。
小桃零落春将半。
双燕却来池馆。
名园相倚，初开繁杏，一枝遥见。
竹外斜穿，柳间深映，粉愁香怨。
任红欹宋玉，墙头千里，曾牵惹、人肠断。
常记山城斜路，喷清香、日迟风暖。
春阴挫后，马前惆怅，满枝红浅。
深院帘垂雨，愁人处、碎红千片。
料明年更发，多应更好，约邻翁看。
倦游京洛风尘，夜来病酒无人问。
九衢雪小，千门月淡，元宵灯近。
香散梅梢，冻消池面，一番春信。
记南楼醉里，西城宴阕，都不管、人春困。
屈指流年未几，早人惊、潘郎双鬓。
当时体态，如今情绪，多应瘦损。
马上墙头，纵教瞥见，也难相认。
凭栏干，但有盈盈泪眼，罗襟揾。
霖雨成功，堂称继美，旧说安阳家世。
峻岳降神，长庚应梦，佳辰况当秋霁。
玉函金篆，帝锡与、寿眉齯齿。
向清时、便告老，尽取貂蝉轻弃。
把朝廷旧勋屈指。
有谁人似此，能全终始。
谤书顿释，先芬未泯，君王自为知己。
看花临水。
算已号、醉吟居士。
奈苍生，尚满望、谢公重起。
伊洛清波，嵩山秀色，共与皇家为瑞。
挺生异质，亲逢盛旦，簪缨旧传家世，雁炉烟里，罩一段、照人清气。
烂金章、映紫绶，自是真官标致。
把朝廷缙绅屈指。
有谁人似得，多才多艺。
片言悟主，封侯赐璧，君王自为知己。
暂来卧治。
况廊庙、正多虚位。
看登庸，辅圣主、万年康济。
天与疏慵，人怜憔悴，分甘抛弃簪缨。
有时乘兴，波上叶舟轻。
十里横塘过雨，荷香细、苹末风清。
真如画，残霞淡日，偏向柳梢明。
凝情。
尘网外，鲈鱼旋鲙，芳酒深倾。
又算来、何须身后浮名。
无限沧浪好景，蓑笠下、且遣余生。
长歌去，机心尽矣，鸥鹭莫相惊。
绿绕群峰，红摇千柄，夜来暑雨初收。
共君乘兴，轻舸信悠悠。
且尽一尊别酒，荷香里、满酌轻讴。
明朝去，征帆夜落，何处好汀洲。
风流。
吾小阮，朝辞东观，夕向南州。
况圣时、争教贾傅淹留。
若过浔阳亭上，琵琶泪、莫洒清秋。
堤边柳，从今爱惜，留待系归舟。
北渚澄兰，南山凝翠，望中浑似仙乡。
万家烟霭，朱户锁垂杨。
好是飞泉漱玉，回环遍、小曲深坊。
西风里，芙蕖带雨，飘散满城香。
微凉。
湖上好，桥虹倒影，月练飞光。
命玳簪促席，云鬓分行。
谁似风流太守，端解道、春草池塘。
须留恋，神京纵好，此地也难忘。
雪满貂裘，风摇金辔，笑看锦带吴钩。
照人青鬓，年少定封侯。
此去马蹄何处，山万叠、济水南州。
君知否，卢郎未老，曾是恣狂游。
风流。
佳丽地，十年屈指，一梦回头。
最难忘，西湖北渚澄秋。
玉砌雕栏好在，桃共季、能忆人不。
衰翁也，多情为我，将恨寄红楼。
浅约鸦黄，轻匀螺黛，故教取次梳妆。
减轻琶面，新样小鸾凰。
每为花娇玉嫩，容对客、斜倚银床。
春来病，兰薰半歇，一管舞衣裳。
悲凉。
人事改，三春秾艳，一夜繁霜。
似人归洛浦，云散高唐。
痛念你、平生分际，辜负我、临老风光。
罗裙在，凭谁为我，求取返魂香。
倦贰文昌，乐请左符，双旌去指东藩。
有腰金新宠，昼锦荣观。
独步文章，家传素业，世宝青毡。
动欢声和气，里巷初惊，侍从衣冠。
朱门映柳，绮窗临水，盛游应记当年。
端解道、香留罗袜，墨在蛮笺。
惆怅江边侧帽，寻思花底遗鞭。
不如沈醉，莫思身外，且斗樽前。
豆寇梢头，鸳鸯帐里，扬州一梦初惊。
忆当时相见，双眼偏明。
南浦绿波，西城杨柳，痛悔多情。
望征鞍不见，况是并州，自古高城。
几多映月凭肩私语，傍花和泪深盟。
争信道、三年虚负，一事无成。
瑶珮空传好好，秦筝闻说琼琼。
此心在了，半边明镜，终遇今生。
流水知音，轻裘共敝，相逢才换星霜。
多少风亭棋酒，画阁丝簧。
纤指声犹余响，红粉泪已成行。
怅绿波浦上，芳草堤边，又整归航。
新移槛竹，手种庭花，未容烂熳飞觞。
归去也、重趋丹禁，密侍清光。
醉帽斜萦御柳，朝衣浓惹天香。
帝城春好，多应不念，水郭渔乡。
记红颜日、向瑶阶，得俊饮、散蓬壶。
绣鞍纵骄马，故坠鞭柳径，缓辔花衢。
斗帐兰釭曲，曾是振、声名上都。
醉倒旗亭，更深未归，笑倩人扶。
光阴到今二纪，算难寻前好，懒访仙居。
近来似闻道，向雾关云洞，自乐清虚。
月帔与星冠，不念我、华颠皓须。
纵教重有相逢，似得旧时无。
正中秋初过，淡碧云容，嫩凉天气。
紫府真仙，暂谪居尘世。
慕道高情，照人清骨，是寿星标致。
德在民心，勋藏帝室，清芬相继。
庭有芝兰，世调鼎鼐，晋美乌衣，汉称韦氏。
未必当时，解功成身退。
天下苍生，未知此意，望谢公重起。
善颂阴资，何须更觅，西山灵剂。
看梅梢初动，池面冰澌，小春时候。
当日生贤，庆皇家忠厚。
龙种殊常，照人眉宇，似汝阳端秀。
世取贤科，胪传圣语，增光华胄。
天汉灵源，最为亲近，茅土真封，旧时传授。
开府新恩，拜除书非久。
鸣珮拖绅，曳香摇翠，向画堂称寿。
物外光阴，樽前笑语，年年依旧。
乍酒醒孤馆，梦断幽窗，嫩凉天气。
潇洒情怀，想乡关迢递。
一枕清风，半帘残月，是闷人滋味。
南浦离多，东阳带缓，新来憔悴。
因念当时，乱花深径，画楫环溪，屡陪欢醉。
踪迹飘流，顿相望千里。
水远山高，雁沈鱼阻，奈信音难寄。
吟社阑珊，酒徒零落，重寻无计。
天锡禹圭尧瑞，君王受厘，未央宫殿。
三五庆元宵，扫春寒、花外蕙凤轻扇。
龙阙前瞻，凤楼背耸，中有鳌峰见。
渐紫宙、星河晚。
放桂华浮动，金莲开遍。
御帘卷。
须臾万乐喧天，群仙扶辇。
云间，都人望天表，正仙葩竞插，异香飘散。
春宵苦长短。
指花阴，愁听漏传银箭。
京国繁华，太平盛事，野老何因见。
但时效华封祝，愿岁岁闻道，金舆游宴。
暗魂断。
天涯望极长安远。
宫梅弄粉，御柳摇金，又喜皇州春早。
盛世生贤，真仙应运，当日来从三岛。
车马喧青晓。
看千钟赐饮，中人传诏。
最好是、芝兰并砌，鸣珮腰金，彩衣相照。
炉烟袅。
高堂半卷珠帘，神仙缥缈。
须信槐庭荫美，凤沼波澄，屈指十年三到。
九叙重歌，元圭再锡，已把成功来告。
四海瞻仪表。
庆君臣会集，诗符天保。
况自有、仙风道骨，玉函金篆，阴功须报。
方知道。
八千岁月椿难老。
轻衫短帽，重入长安道。
屈指十年中，一回来、一回渐老。
朋游在否，落托更能无，朱弦悄。
知音少。
拨断相思调。
花边柳外，潇洒愁重到。
深院锁春风，悄无人、桃花自笑。
金钗一股，拟欲问音尘，天杳杳。
波渺渺。
何处寻蓬岛。
栏干十二，倚遍还重倚。
一曲一般愁，对芳草、伤春千里。
绮窗深处，还解忆人无，碧云辞，红叶字。
曾仗东风寄。
缭墙深院，无路通深意。
纵使得新声，又争知、相如名字。
从来风韵，潇洒不禁愁，捻梨花，看菊蕊。
应也成憔悴。
广寒宫殿，千里同云晓。
飞雪满空来，翦云英、群仙齐到。
乱飘僧舍，密处洒歌楼，闲日少。
风光好。
且共宾朋笑。
华堂深处，满满觥船掉。
梅蕊拆来看，已偷得、春风些小。
绮罗香暖，不怕卷珠帘，沈醉了。
樽前倒。
红袖休来叫。
春来心事，分付千种酒。
午醉梦还醒，两眉愁、才消又有。
天涯远梦，归路日中迷，楚云深，孤馆静，潇洒梨花手。
回文歌罢，幽恨新兼旧。
帘影卷斜阳，乱红飞、风摇暮柳。
独携此意，和泪上层楼，尽平芜，穷远目，认断千山首。
嫩柳初摇翠。
怪朝来早有，飞花零坠。
洞门斜开，珠帘初卷，惊起谢娘吟缀。
蕊珠宫殿晓，谁乱把、云英揉碎。
气候晚，被寒风卷渡，龙沙千里。
沈醉。
深院里。
粉面照人，疑是瑶池会。
润拂炉烟，寒欺酒力，低压管弦声沸。
艳阳过半也，应是好、郊原新霁。
待更与上层楼，遍倚栏干十二。
伫立蘅皋暮，冻云乍敛，霜飚微列。
怅饮杯深，阳关声苦，愁见画船催发。
夜来红泪烛，还解惜、王孙轻别。
怅望处，乍金丝冷落，兰薰销歇。
闻说。
归兴切。
华鬓未生，得意浓时节。
画戟门开，斑衣追逐，晓日凤凰双阙。
帝城春信早，随处有、江梅攀折。
烂熳赏，也多应忘了，东堂风月。
络纬催凉，断虹收雨，庭梧报秋。
绕郡城、千顷烟波绿，正鱼肥酒美，名冠东州。
芰荷风细，蒹葭烟淡，宛在潇湘南岸头。
凝望处，似桃源洞口，初泛兰舟。
贤侯。
酝藉风流。
向庭讼闲时多宴游。
有信陵家世，梁园客右，才华高掩，沈谢何刘。
政声朝奏，除书夕至，即看归趋丹凤楼。
须眷恋，况新堂莹澈，好共迟留。
忆昔红颜日，金玉等泥沙。
青楼紫陌，惟解惜月与贪花。
谁信如今憔悴，尘暗金徽玉轸，藓污匣中蛇。
一事都无就，双鬓只堪嗟。
恨无情，乌与兔，送年华。
不如归去，无限云水好生涯。
未用轻蓑短棹，犹有青鞋黄帽，行处即吾家。
回首人间世，幽意在青霞。
流水漂花，记同寻阆苑，曾宴桃源。
痛饮狂歌，金盏倒垂莲。
未省负、佳时良夜，烂游风月三年。
别后空抱瑶琴，谁听朱弦。
风流少年儒将，有威名震虏，谈笑安边。
寄我新诗，何事赋归田。
想歌酒、情怀如旧，后房应也依然。
此外莫问升沈，且斗樽前。
枫叶初丹，苹花渐老，蘅皋谁系扁舟。
故人思我，征棹少淹留。
一尊潋滟西风里，共醉倒、同销万古愁。
况今宵自有，明月照人，逼近中秋。
常爱短李家声，金闺彦士，才高沈谢何刘。
片帆初卷，歌吹是扬州。
此心自难拘形役，恨未能、相从烂漫游。
酒醒时，路遥人远，为我频上高楼。
淡淡春阳天气，夜来一霎，微雨初晴。
向暖犹寒，时候又是清明。
乱沾衣、桃花雨闹，微弄袖、杨柳风轻。
晓莺声。
唤回幽梦，犹困春酲。
牵萦。
伤春怀抱，东郊烟暖，南浦波平。
况有良朋，载酒同放彩舟行。
劝人归、啼禽有意，催棹去、烟水无情。
黯销凝。
暮云回首，何处高城。
苦春宵漏短，梦回晚、酒醒迟。
正小雨初收，余寒未放，怯试单衣。
娇痴。
最尤殢处，被罗襟、印了宿妆眉。
潇洒春工斗巧，算来不在花枝。
芳菲。
正好踏春，携素手、暂分飞。
料恨月愁花，多应瘦损，风柳腰肢。
归期。
况春未老，过南园、尚及牡丹时。
拚却栏边醉倒，共伊插满头归。
断魂凝睇。
望故国迢迢，倦摇征辔。
恨满西风，有千里云山，万重烟水。
遥夜枕冷衾寒，数更筹无寐。
想伊家、应也背著孤灯，暗弹珠泪。
屈指。
重算归期，知他是何时见去里。
翻思绣阁旧时，无一事，只管爱争闲气。
及至恁地单栖，却千般追悔。
从今后，彼此记取，厌厌况味。
年时此际，向扁舟同载。
风送征帆暮天外。
对沙汀宿鹭，与波上轻鸥，双双处，相唤相呼自在。
如今重整棹，烟景依然，谁念轻分绣罗带。
向蓬窗独坐，不觉徊徨，鸥与鹭、想一齐惊怪。
怎生得、今宵梦还家，又譬如秉烛，夜阑相对。
帝里重阳好。
又对短发来吹帽。
满目风光还似旧，奈樽前人老。
暗忆当年，伴侣同倾倒。
夸俊游、争买千金笑。
到如今憔悴，恰似华胥一觉。
此恨何时了。
旧游屈指愁重到。
小曲深坊闲信马，掩朱扉悄悄。
怎得个多情，为我传音耗。
但向伊、耳边轻轻道。
道近来应是，忘了卢郎年少。
鸳瓦霜轻，玳帘风细，高门瑞气非烟。
积厚源深，有长庚应梦，乔岳生贤。
妙龄秀发，庆谢庭、兰玉争妍。
名动缙绅，况文章政术，俱是家传。
别有阴功厚德，向东州、治狱平反。
玉函高篆，仙风道骨，锡与长年。
最好素秋新霁，对画堂、高启宾筵。
何妨纵乐笙歌，剩举觥船。
龙阁先芬，凤毛荣继，当世英妙。
峻岳储灵，长庚应梦，还庆佳辰到。
黄花浥露，碧瓦凝霜，香馥郡斋清晓。
忆当年、青云平步，共喜骤跻华要。
阴功厚德，玉符金篆，锡与世间难老。
注意方浓，分符屡请，雅志人应少。
棠阴无讼，乐府新教，正好醉山频倒。
有谁莱衣游戏，萱堂寿考。
五两风轻，移舟向、斜阳岛外。
最好是、潇湘烟景，自然心会。
倒影芙蓉明镜底，更折花嗅蕊西风里。
待问君、明日向何州，东南指。
人生事，谁如意。
剩拚取，尊前醉。
想升沈有命，去来非己。
菊老松深三径在，田园已有归来计。
问甚时、重此望归舟，远相对。
燕子来时，清明过了，桃花乱飘红雨。
倦客凄凉，千里云山将暮。
泪眸回望，人在玉楼深处。
向此多应念远，凭栏无语。
芳菲可惜轻负。
空鞭弄游丝，帽冲飞絮。
恨满东风，谁识此时情绪。
数声啼鸟，劝我不如归去。
纵写香笺，仗谁寄与。
满浦亭前杨柳，一年三度攀条。
瞬息光阴都几许，离情常是迢迢。
须信沈腰易瘦，争教潘鬓相饶。
不忍重寻香径，还来独立溪桥。
唯有无情东去水，来时曾傍兰桡。
今夜欲求好梦，望中莫遣魂消。
又是青春将暮。
望极桃溪归路。
洞户悄无人，空锁一庭红雨。
凝伫。
凝伫。
人面不知何处。
谪仙海上驾鲸鱼。
谈笑下蓬壶。
神寒骨重真男子，是我家、千里龙驹。
经纶器业，文章光焰，流辈更谁如。
渊明元与世情疏。
松菊爱吾庐。
他年定契非熊卜，也未应、鹤发樵渔。
手栽露桃，亲移云杏，真是种星榆。
蜀锦满林花，三年重到。
应被花枝笑人老。
半开微谢，占得几多时好。
便须拚痛饮、花前倒。
醉中但记，红围绿绕。
人面花光斗相照。
缭墙重院，爱惜遮藏须早。
免如梦折柳，临官道。
柳条弄色梅飘粉。
还是元宵近。
小楼深巷月胧明，记得恁时风景。
庭花影转，珠帘人静，依旧厌厌闷。
如今对酒翻成恨。
春瘦罗衣褪。
王孙何处草萋萋，辜负小欢幽兴。
谁知此际，有人灯下，偷把归期问。
萱草栏干，榴花庭院。
悄无人语重帘卷。
屏山掩梦不多时，斜风雨细江南岸。
昼漏初传，林莺百啭。
日长暗记残香篆。
洞房消息有谁知，几回欲问梁间燕。
柳暗重门，花深小院。
盆池昨夜新荷卷。
银床斜倚小屏风，吴波澄淡春山远。
纨扇风轻，薰炉烟断。
日高睡起眉山浅。
尘侵鸾镜懒匀妆，谁人与整钗头燕。
衰柳残荷，长山远水。
扁舟荡漾烟波里。
离杯莫厌百分斟，船头转便三千里。
红日初斜，西风渐起。
琵琶休洒青衫泪。
区区游宦亦何为，林泉早作归来计。
潋滟长波迎鹢首。
雨淡烟轻，过了清明候。
岸草汀花浑似旧。
行人只是添清瘦。
沈水香消罗袂透。
双舻声中，午梦初惊后。
枕上懵腾犹病酒。
卷帘数尽长堤柳。
骨秀肌香冰雪莹。
潇洒风标，赋得温柔性。
松髻遗钿慵不整。
花时长是厌厌病。
枕上晓来残酒醒。
一带屏山，千里江南景。
指点烟村横小艇。
何时携手重寻胜。
花倚东风柳弄春。
分明浅笑与轻颦。
更忆当时声细细，偎人。
秦筝轻衬砑罗裙。
别后此欢谁更共。
春梦。
只凭胡蝶伴飞魂。
独倚高楼还日暮。
情绪。
浮烟漠漠雨昏昏。
幽香闲艳露华浓。
晚妆慵。
略匀红。
春困厌厌，常爱鬓云松。
早是自来莲步小，新样子，为谁弓。
画堂西下小栏东。
醉醒中。
苦匆匆。
卷上珠帘，依旧半床空。
香灺满炉人未寝，花弄月，竹摇风。
石榴双叶忆同寻。
卜郎心。
向谁深。
长恁娇痴，尤殢怎生禁。
内样双眉新画得，还印了，在罗襟。
相思幽怨付鸣琴。
望来音。
久沈沈。
若论当初，谁信有如今。
瘦尽标容羞见也，明镜子，任尘侵。
今夜征帆何处落，烟村几点人家。
莫惊双泪向风斜。
渔人西塞曲，商女后庭花。
从此五湖归去好，一杯酒送生涯。
多情犹解惜年华。
春闺重见处，霜鬓不须嗟。
去路湘桃破萼，归时乳燕巢梁。
不成一事又还乡。
也是经春游荡。
香炉重燃鸂鶒，罗衾再拂鸳鸯。
今宵应解话愁肠。
指点尘生绣帐。
洛浦神仙流品，姑山冰雪肌肤。
谁家池馆雨晴初。
肠断风标白鹭。
国艳枉教无语，玉颜不待施朱。
采菱人散夜蟾孤。
冷落西溪风露。
红窗小艇雨余天。
李郭未神仙。
片时蓬底幽梦，即是五湖船。
追往事，惜流年。
恨风烟。
向人依旧，两行垂杨，一片新蝉。
吴宫绝艳楚宫腰。
怯挂紫檀槽。
纤纤玉笋轻捻，莺语弄春娇。
松钿带，亸金翘。
暗香飘。
红牙拍碎，绛蜡烧残，月淡天高。
金盆水冷又重煨。
不肯傍妆台。
从教髻鬟松慢，斜亸卷云钗。
莲步稳，黛眉开。
后园回。
手挼柳带，鬓插梅梢，探得春来。
朦胧月午。
点滴梨花雨。
青翼欺人多谩语。
消息知他真否。
兽炉鸳被重熏。
故将灯火挑昏。
最恨细风摇幕，误人几度迎门。
深沈玉宇。
枕簟清无暑。
睡起花阴初转午。
一霎飞云过雨。
雨余隐隐残雷。
夕阳却照庭槐。
莫把绣帘垂下，妨它双燕归来。
琐窗朱户。
曾是娇眠处。
只有余香留得住。
满地花钿翠羽。
三年宋玉东邻。
断肠月夕烟春。
看取画屏深处，题诗欲付何人。
清樽泛菊。
共剪西窗烛。
一抹朱弦新按曲。
更遣歌喉细逐。
明朝匹马西风。
黄云衰草重重。
试问剑歌悲壮，何如玉指轻拢。
误入仙家小洞来。
碧桃花落乱浮杯。
满身罗绮裛香煤。
醉倒任眠深迳里，醒时须插满头归。
更收余蕊酿新醅。
紫蔓凝阴绿四垂。
暗香撩乱扑罗衣。
醉眠惟有落花知。
玉笋纤纤初嗅罢，乌云娜娜乱簪时。
此般风韵雅相宜。
阆苑瑶台指旧居。
当年一念别仙都。
庆门曾梦得明珠。
赋畀已教尘累浅，修持更与俗缘疏。
慧心从此悟真如。
似火山榴映翠娥。
依依香汗浥轻罗。
恼人无奈是横波。
金凿落倾欢事少，玉搔头袅闷时多。
不留人住意如何。
一见郎来双眼明。
春风楼上玉箫声。
谁信同心双对子、苦难成。
瑶珮空传张好好，钿筝谁继薛琼琼。
若是今生无此分、有来生。
清润风光雨后天。
蔷薇花谢绿窗前。
碧琉璃瓦欲生烟。
十里闲情凭蝶梦，一春幽怨付鲲弦。
小楼今夜月重圆。
昼漏迟迟出建章。
惊回残梦日犹长。
风微歌吹度昭阳。
沈水烧残金鸭冷，胭脂匀罢紫绵香。
一枝花影上东廊。
湘簟纱厨午睡醒。
起来庭院雨初晴。
夕阳偏向柳梢明。
懒炷薰炉沈水冷，罢摇纨扇晚凉生。
莫将闲事恼卿卿。
薄衾小枕重门闭。
孤烟照著人无寐。
风雨夜来多。
春寒可奈何。
深闺香暖处。
还解怜人否。
只道不来归。
那知心似飞。
午阴未转晴窗暖。
无风著地杨花满。
睡起日犹长。
卷帘红杏香。
春心无处定。
又作花时病。
芳草伴离愁。
绵绵早晚休。
百花未报芳菲信。
一枝深得春风近。
只有雪争光。
更无花似香。
孤标天赋与。
冷艳谁能顾。
庭院好深藏。
莫教开路旁。
卷帘风入双双燕。
燕双双入风帘卷。
明日晓啼莺。
莺啼晓月明。
断肠空望远。
远望空肠断。
楼上几多愁。
愁多几上楼。
远山眉映横波脸。
脸波横映眉山远。
云鬓插花新。
新花插鬓云。
断魂离思远。
远思离魂断。
门掩未黄昏。
昏黄未掩门。
正向溪堂欢笑。
忽惊传新诏。
马蹄准拟乐郊行，又欲近、长安道。
鹳鹊楼边初到。
未花残莺老。
崔徽歌舞有余风，应忘了、东平好。
木兰舟稳桃花浪。
重到清溪上。
刘郎惆怅武陵迷。
无限落英飞絮、水东西。
玉觞潋滟谁相送。
一觉扬州梦。
不知何物最多情。
惟有南山不改、旧时青。
短亭过尽长亭到。
未忍过征棹。
天涯自是别离身。
更折一枝杨柳、赠行人。
淮阴堤上残阳里，暮草连空翠。
一樽别酒苦匆匆。
还似陇头流水、各西东。
伤春怀抱。
清明过后莺声老。
劝君莫向愁人道。
又被香轮，碾破青青草。
夜来风雨连清晓。
秋千院落无人到。
梦回酒醒愁多少。
犹赖春寒，未放花开了。
建溪灵草已先尝。
欢意尚难忘。
未放笙歌，暂留簪珮，犹有紫芝汤。
醉中纤手殷勤捧，欲去断人肠。
绛蜡迎归，绣鞍扶下，笑语尽闻香。
多情应解，留连春意，满地萦花惹絮。
王孙何在不归来。
又遍满、闲门要路。
咸阳原上，始苏台下，肠断绿波南浦。
迢迢归思碧连云，解送我、春山尽处。
洞户深沈，起来闲绕回廊转。
凤箫声远。
小院杨花满。
旧曲重寻，移遍秦筝雁。
芳心乱。
栏干凭暖。
目向天涯断。
并蒂芙蓉本自双。
晓来波上斗新妆。
朱匀檀口都无语，酒入圆腮各是香。
辞汉曲，别高唐。
芳心应解妒鸳鸯。
不封虢国并秦国，应嫁刘郎与阮郎。
红紫飘零绿满城。
春风于此独留情。
谁将十幅吴绫被，扑向熏笼一夜明。
风不定，雨初晴。
晓来苔上拾残英。
连教贮向鸳鸯枕，犹有余香入梦清。
湖上风光寒食近，准拟醉花枝。
不忍东风烂熳时。
红泪湿胭脂。
情知今后游从少，鸾镜懒重窥。
金凤衔花绣衣。
憔悴舞腰肢。
碧桃花，春婉娩。
未断尘缘，暂别瑶池宴。
谪限迢迢应未满。
乘月骖鸾。
曾有深深愿。
帝城赊，凤楼远。
长寿杯深，此际谁人劝。
闷倚屏山凝泪眼。
百和烟中，细想千娇面。
短亭杨柳接长亭。
攀折赠君行。
莫怪尊前无语，大都分外多情。
何须苦计，时间利禄，身后功名。
且尽十分芳酒，共倾一梦浮生。
小庭数朵寒梅放，雪缀霜棱。
装点香英。
玉软琼娇两未胜。
佳人皓腕争攀取，插向壶冰。
素色相乘。
不羡高花万万层。
来朝匹马萧萧去，且醉芳卮。
明夜天涯。
浅酌低吟欲殢谁。
归来应过重阳也，菊有残枝。
纤手重携。
未必秋香一夜衰。
天上星杓春又到。
应律管、微阳已报。
暖信惊梅早。
昨夜南枝，先得芳菲耗。
迟日瞳胧光破晓。
馥绣幄、麝炉烟袅。
为寿金壶倒。
四坐簪缨，共比松筠老。
纤条绿沁。
春色为伊难禁。
传芳意、东君信任。
燕愁莺懒，怕轻寒犹噤。
护占得、幽香转甚。
粉面初匀，冰肌未饮。
何须爱、妖桃胜锦。
夜阑人静，任月华来浸。
待抱著、花枝醉寐。
别恨绵绵。
屈指三年。
再相逢、情分依然。
君初霜鬓，我已华颠。
况其间有，多少恨，不堪言。
小庭幽槛，菊蕊阑斑。
近清宵、月已婵娟。
莫思身外，且斗樽前。
愿花长好，人长健，月长圆。
朱户深深小洞房。
曲屏龟甲样，画潇湘。
纱轻蓝嫩镂牙床。
人如玉，一见已心凉。
午枕梦悠扬。
流莺声唤觉，日犹长。
几回烟断玉炉香。
庭花影，不肯上东廊。
槐阴添绿。
雨余花落，酒病相续。
闲寻双杏凝伫，池塘暖、鸳鸯浴。
却向窗昼卧，正春睡难足。
叹好梦、一一无凭，帐掩金花坐凝目。
当时共赏移红烛。
向花间、小饮杯盘促。
蔷薇花下曾记，双凤带、索题诗曲。
别后厌厌，应是香肌，瘦减罗幅。
问燕子、不肯传情，甚入华堂宿。
玉纤初捻梅花蕊。
早忆著、上元天气。
重寻旧曲声韵，收拾放灯欢计。
况人生、百岁能几。
任东风、笑我双鬓里。
重来花下醉也，不减旧时风味。
楼头已报冬冬鼓。
华堂渐、停杯投箸。
更闻急管频催，凤口香销炷。
花映玉山倾处。
主人无计留宾住。
溪泉泛、越瓯春乳。
醉魂一啜都醒，绛蜡迎归去。
更看后房歌舞。
月到中秋夜，还胜别夜圆。
高河瑟瑟转金盘。
三十六宫深处、卷帘看。
香雾云鬟湿，清辉玉臂寒。
寻常岂是不婵娟。
吟赏莫辞终夕、动经年。
不得目睹盛事，姑咏所闻万一而已霜压天街不动尘。
千官环珮贺成禋。
三竿阊阖楼边日，五色蓬莱顶上云。
随步辇，卷香裀。
六宫红粉倍添春。
乐章近与中声合，一片仙韶特地新。
数骑飞尘入凤城。
朔方诸部奏河清。
圜扉木索频年静，大晟箫韶九奏成。
流协气，溢欢声。
更将何事卜升平。
天颜不禁都人看，许近黄金辇路行。
阆苑瑶台路暗通。
皇州佳气正葱葱。
半天楼展朦胧月，午夜笙歌淡荡风。
车流水，马游龙。
万家行乐醉醒中，何须更待元宵到，夜夜莲灯十里红。
洛水西来泛绿波。
北瞻丹阙正嵯峨。
先皇秘聿无人解，圣子神孙果众多。
民物阜，岁时和。
帝居不用壮山河。
卜年卜世过周室，亿万斯年入咏歌。
壁水溶溶漾碧漪。
桥门清晓驻鸾旗。
三千儒服鸳兼鹭，十万犀兵虎与貔。
春服就，舞雩归。
四方争颂育莪诗。
熙丰教养今成效，已见夔龙集凤池。
八彩眉开喜色新。
边陲来奏捷书频。
百蛮洞穴皆王土，万里戎羌尽汉臣。
丹转毂，锦拖绅。
充庭列贡集珠珍。
宫花御柳年年好，万岁声中过一春。
圣泽昭天下漏泉。
君王慈孝自天然。
四民有养跻仁寿，九族咸亲迈古先。
歌舜日，咏尧年。
竞翻玉管播朱弦。
须知大观崇宁事，不愧生民下武篇。
日日仙韶度曲新。
万机多暇宴游频。
歌余兰麝生纨扇，舞罢珠玑落绣裀。
金屋暖，璧台春。
意中情态掌中身。
近来谁解辞同辇，似说昭阳第一人。
万国梯航贺太平。
天人协赞甚分明。
两阶羽舞三苗格，九鼎神金一铸成。
仙鹤唳，玉芝生。
包茅三脊已充庭。
翠华脉脉东封事，日观云深万仞青。
金碧觚棱斗极边。
集英深殿听胪传。
齐开雉扇双分影，不动金炉一喷烟。
红锦地，碧罗天。
升平楼上语喧喧。
依稀曾听钧天奏，耳冷人间四十年。
太液波澄，向鉴中照影，芙蓉同蒂。
千柄绿荷深，并丹脸争媚。
天心眷临圣日，殿宇分明敞嘉瑞。
弄香嗅蕊。
愿君王，寿与南山齐比。
池边屡回翠替，拥群仙醉赏，凭栏凝思。
萼绿揽飞琼，共波上游戏。
西风又看露下，更结双双新莲子。
斗妆竞美。
问鸳鸯、向谁留意。
露湿晴花，散红香清影，建章宫殿。
玉宇风来，银河云敛，天外老人星现。
向晓千官入，称庆山呼鳌抃。
凤髓香飘，龙墀翡翠，帘栊高卷。
朝罢仗卫再整，肃鸣鞘，又向瑶池高宴。
海寓承平，君臣相悦，乐奏徵招初遍。
治极将何报，检玉泥金封禅。
见说山中居民，待看雕辇。
晴景初升风细细。
云收天淡如洗。
望外凤凰双阙，葱葱佳气。
朝罢香烟满袖，近臣报、天颜有喜。
夜来连得封章，奏大河、彻底清泚。
君王寿与天齐，馨香动上穹，频降嘉瑞。
大晟奏功，六乐初调清徵。
合殿春风乍转，万花覆、千官尽醉。
内家传敕，重开宴、未央宫里。
晨光射牖，新燕子、一一穿帘飞去。
露晞鸳瓦，萧瑟风生琼宇。
香篆烟消昼永，锁深院、留花半吐。
映绛绡、冰雪肌肤，自是清凉无暑。
浮荣河用萦怀，冷笑看、车马喧喧尘土。
地偏心远，终日何妨扃户。
一枕江南好梦，泛孤棹、轻烟细雨。
被数声、幽鸟惊回，砌下槐阴亭午。
小小中庭，深深洞户，谁人笑里相迎。
有三年窥宋，一顾倾城。
舞态方浓，箫声未阕，又黯离情。
怎奈向，赢得多情怀抱，薄幸声名。
良宵记得，醉中携手，画楼月皎风清。
难忘处、凭肩私语，和泪深盟。
假使钗分金股，休论井引银瓶。
但知记取，此心常在，好事须成。
向重门深闭，永夜孤眠，梦魂飞过。
梦里分明，共玉人双卧。
粉淡香浓，翠深红浅，是那回梳裹。
楚雨难成，巫云易散，依前惊破。
无绪无聊，向谁分诉，独语独言，自家摧挫。
梦也多磨，更那堪真个。
暗数残更，半欹孤枕，对夜深灯火。
怨泪频弹，愁肠屡断，伊还知麽。
渐渐东风暖。
杏梢梅萼红深浅。
正好花前携素手，却云飞雨散。
是即是、从来好事多磨难。
就中我与你才相见。
便世间烦恼，受了千千万万。
回首空肠断。
甚时与你同欢宴。
但得人心长在了，管天须开眼。
又只恐、日疏日远衷肠变。
便忘了、当本深深愿。
待寄封书去，更与丁宁一遍。
草草时间欢笑，厌厌别后情怀。
留下一场烦恼去，今回不比前回。
幸自一成休也，阿谁教你重来。
眠梦何曾安稳，身心没处安排。
今世因缘如未断，终期他日重谐。
但愿人心长在，到头天眼须开。
骂女嗔男，呼奴喝爪。
新来司户多心躁。
家中幸自好熙熙，眉儿皱著干烦恼。
饱喜饥嗔，多愁早老。
古人言语分明道。
剩须将息少孜煎，人生万事何时了。
娇羞未惯。
长是低花面。
笑里爱将红袖掩。
遮却双双笑靥。
早来帘下逢伊。
怪生频整衫儿。
元是那回欢会，齿痕犹在凝脂。
道著明朝分袂。
早眉头攒翠。
不言不语只偎人，满眼里、汪汪地。
向道不须如此。
转吞声饮气。
一团儿肌骨不禁春，甚有得、许多泪。
相思最苦。
别来有甚好情绪。
夜间无限凄惶处。
睡不著时，没个人言语。
所恨不能飞上路。
书书只怪迟归去。
外边闲事无心觑。
直自我咱，怕你恶肠肚。
眼来眼去又无言。
教我怎生团。
又不分明，许人一句，纵未也心安。
是即自古常言道，色须是艰难。
愿早得来，虽然容易，管不等闲看。
从来因被，薄情相误，误得人来已怕。
那回时、有愿不昏沈，甚近日，依前又也。
你莫撋就，偎随人便，却骑墙两下。
自家懑、都望有前程，背地里、莫教人咒骂。
我也从来，唤做真个收拾定。
据伊情性。
怎到如今恁。
撋就百般，终是心肠狠。
应难更。
是我薄命。
不怨奴薄幸。
恩义重如山，情意深如海。
假使黄金北斗高，这一分、何由买。
领家看取彩。
莫要胡厮赖。
堂印傍边更碧油，但管取、无人赛。
些儿柄靶天来大。
闷损也、还知麽。
共伊合下、深盟厚约，比望收因结果。
这好事、难成易破。
到如今，彼此无那。
终日行行坐坐。
未曾识、展眉则个。
若还不是、前生注定，甚得许多摧挫。
去你行、有甚罪过。
送一场、烦恼与我。
昨宵争个甚闲事。
又不道、被谁调戏。
任孜孜、求告不回头、诮满眼、汪汪地泪。
奴歌一向不赌是。
算谁敢、共他争气。
且偎随、须有喜欢时，待款款、说些道理。
飞云骤雨。
草草成睽阻。
寸肠结尽千千缕。
别离谁是没，惟我于中苦。
最苦是，看奴未足抛奴去。
一句临岐语。
忍泪奴听取。
身可舍，情难负。
纵非瓶断绠，也是钗分股。
再见了，知他似得如今否。
密约幽欢试思忖。
教人又、怎生安隐。
算都来、些子精神，诮烦恼、看看瘦损。
也拟待、罗织伊家，图开解、较些可闷。
把从前、已往寻思，又无可、教人得恨。
各自寻思取。
更莫冤他人做。
如今刬地怕相逢，愁多正在相逢处。
人前不敢分明语。
暗里频回顾。
罗襟滴泪无数。
匆匆又是空归去。
庞儿周正心儿得。
眼儿单、鼻儿直。
口儿香、发儿黑。
脚儿一折。
从来薄命多阻隔。
未曾有恁相识。
除非烧香做功德。
且图消得。
上助清欢。
女伴相将，调笑入队。
春楼有女字罗敷。
二十未满十五余。
金钚约腕携笼去，攀枝摘叶城南隅。
使君春思如飞絮。
五马徘徊芳草路。
东风吹鬓不可亲，日晚蚕饥欲归去。
归去。
携笼女。
南阳柔桑三月暮。
使君春思如飞絮。
五马徘徊频驻。
蚕饥日晚空留顾。
笑指秦楼归去。
石城女子名莫愁。
家住石城西渡头。
拾翠每寻芳草路，采莲时过绿苹洲。
五陵豪客青楼上。
醉倒金壶待清唱。
风高江阔白浪飞，争催艇子操双桨。
双桨。
小舟荡。
唤取莫愁迎叠浪。
五陵豪客青楼上。
不道风高江广。
千金难买倾城样。
那听绕梁清唱。
绣户朱帘翠幕张。
主人置酒宴华堂。
相如年少多才调，消得文君暗断肠。
断肠初认琴心挑。
么弦暗写相思调。
从来万曲不关心，此度伤心何草草。
草草。
最年少。
绣户银屏人窈窕。
瑶琴暗写相思调。
一曲关心多少。
临邛客舍成都道。
苦恨相逢不早。
湲湲流水武陵溪。
洞里春长日月迟。
红英满地无人扫，此度刘郎去后迷。
行行渐入清流浅。
香风引到神仙馆。
琼浆一饮觉身轻，玉砌云房瑞烟暖。
烟暖。
武陵晚。
洞里春长花烂熳。
红英满地溪流浅。
渐听云中鸡犬。
刘郎迷路香风远。
误到蓬莱仙馆。
少年锦带佩吴钩。
铁马追风塞草秋。
凭仗匣中三尺剑，扫平骄虏取封侯。
红颜少妇桃花脸。
笑倚银屏施宝靥。
明眸妙齿起相迎，青楼独占阳春艳。
春艳。
桃花脸。
笑倚银屏施宝靥。
良人少有平戎胆。
归路光生弓剑。
青楼春永香帏掩。
独把韶华都占。
翠盖银鞍冯子都。
寻芳调笑酒家胡。
吴姬十五夭桃色，巧笑春风当酒垆。
玉壶丝络临朱户。
结就罗裙表情素。
红裙不惜裂香罗，区区私爱徒相慕。
相慕。
酒家女。
巧笑明眸年十五。
当垆春永寻芳去。
门外落花飞絮。
银鞍白马金吾子。
多谢结裙情素。
楼上青帘映绿杨。
江波千里对微茫。
潮平越贾催船发，酒熟吴姬唤客尝。
吴姬绰约开金盏。
的的娇波流美盼。
秋风一曲采菱歌，行云不度人肠断。
肠断。
浙江岸。
楼上青帘新酒软。
吴姬绰约开金盏。
的的娇波流盼。
采菱歌罢行云散。
望断侬家心眼。
花阴转午漏频移。
宝鸭飘帘绣幕垂。
眉山敛黛云堆髻，醉倚春风不自持。
偷眼刘郎年最少。
云情雨态知多少。
花前月下恼人肠，不独钱塘有苏小。
苏小。
最娇妙。
几度尊前曾调笑。
云情雨态知多少。
悔恨相逢不早。
刘郎襟韵正年少。
风月今宵偏好。
金翘斜亸淡梳妆。
绰约天葩自在芳。
几番欲奏阳关曲，泪湿春风眼尾长。
落花飞絮青门道。
浓愁不散连芳草。
骖鸾乘鹤上蓬莱，应笑行云空梦悄。
梦悄。
翠屏晓。
帐里薰炉残蜡照。
赏心乐事能多少。
忍听阳关声调。
明朝门外长安道。
怅望王孙芳草。
绰约妍姿号太真。
肌肤冰雪怯轻尘。
霞衣乍举红摇影，按出霓裳曲最新。
舞钗斜亸乌云发。
一点春心幽恨切。
蓬莱虽说浪风轻，翻恨明皇此时节。
时节。
白银阙。
洞里春晴百和爇。
兰心底事多悲切。
消尽一团冰雪。
明皇恩爱云山绝。
谁道蓬莱安悦。
江上新晴暮霭飞。
碧芦红蓼夕阳微。
富贵不牵渔父目，尘劳难染钓人衣。
白鸟孤飞烟柳杪。
采莲越女清歌妙。
腕呈金钏掉鸣榔，惊起鸳鸯归调笑。
调笑。
楚江渺。
粉面修眉花斗好。
擎荷折柳争相调。
惊起鸳鸯多少。
渔歌齐唱催残照。
一叶归舟轻小。
千里潮平小渡边。
帘歌白纻絮飞天。
苏苏不怕梅风软，空遣春心著意怜。
燕钗玉股横青发。
怨托琵琶恨难说。
拟将幽恨诉新愁，新愁未尽弦声切。
声切。
恨难说。
千里潮平春浪阔。
梅风不解相思结。
忍送落花飞雪。
多才一去芳音绝。
更对珠帘新月。
新词宛转递相传。
振袖倾鬟风露前。
月落乌啼云雨散，游童陌上拾花钿。
廉纤细雨，殢东风如困。
萦断千丝为谁恨。
向楚宫一梦，千古悲凉，无处问。
愁到而今未尽。
分明都是泪，泣柳沾花，常与骚人伴孤闷。
记当年、得意处，酒力方融，怯轻寒、玉炉香润。
又岂识、情怀苦难禁，对点滴檐声，夜寒灯晕。
无复新意。
予作洞仙歌，使探春者歌之，无后时之悔。
雪云散尽，放晓晴池院。
杨柳于人便青眼。
更风流多处，一点梅心，相映远。
约略颦轻笑浅。
一年春好处，不在浓芳，小艳疏香最娇软。
到清明时候，百紫千红花正乱。
已失春风一半。
蚤占取韶光、共追游，但莫管春寒，醉红自暖。
溪堂欢燕。
惯捧玻璃盏。
今日祖西城，更忍把、一杯重劝。
别离情味，自古不堪秋。
催泪雨，湿西风，肠共危弦断。
夕阳去路，五马旌旗乱。
便是古都春，应醉恋、曲江池馆。
须知别后，叠翠汶上楼阁倚阑情，青嶂晚，碧云深，日近长安远。
寂寞秋千两绣旗。
日长花影转阶迟。
燕惊午梦周遮语，蝶困春游落拓飞。
思往事，入颦眉。
柳梢阴重又当时。
薄情风絮难拘束，飞过东墙不肯归。
彩旗画柱清明后。
花前姊妹争携手。
先紧绣罗裙。
轻衫束领巾。
琐绳金钏响。
渐出花梢上。
笑里问高低。
盘云亸玉螭。
天上粉云如扫。
放小楼清晓。
古今何处想风流，最潇洒、龙山帽。
人似年华易老。
且芳樽频倒。
西风于我更多情，露金靥、篱边笑。
乞与安仁凉鬓霜。
不须红线小机窗。
剪刀疏下蜀罗长。
纤手捻残针缕细，金钗翻过齿痕香。
同心小绾寄思量。
饮散兰堂月未中。
骅骝娇簇绛纱笼。
玳簪促坐客从容。
已醉人间千日酒，赐来天上密云龙。
蓬仙清兴欲乘风。
浓阴堆积，迥野空旷，将回微煦。
还是觉、早梅依旧，清艳枝枝攒晓树。
弄霁影、尽脂凝香蒂，琼削纤葩竞吐。
对几处园林，芳菲消息，都因传去。
取次台树，等闲院落，偏宜独擅芳步。
长恁恐、寿阳妆面，姑射冰肤成暗妒。
笑杏坞、共桃蹊夸丽，一霎狂风骤雨。
又争似、年年此际，先得东皇为主。
好似雪里精神，曾解恼、游人吟顾。
想当时折赠，端的凭谁付与。
荡醉目、恨同云阻。
画角声将暮。
想异时成实，和羹止渴，还应得路。
凄凉楚弄，行客肠曾断。
涛卷秋容暗淮甸。
去年时、还是今日孤舟，烟浪里，身与江云共远。
别来丹枕梦，几过沧洲，皓月而今为谁满。
薄幸苦无端，误却婵娟，有人在、玉楼天半。
最不愤、西风破帆来，甚时节，收拾望中心眼。
绰约群芳里，阳和意，偏向一枝浓。
南国骤惊，动人奇艳，未饶西洛，百本千丛。
斩新弄，晓来无比格，半坼断肠红。
三月洞天，又还疑是，赋情楚客，窥见墙东。
朱栏干、遍倚生愁，怕无计、奈雨禁风。
别有瑞烟幕幕，时与遮笼。
便纵使当日，文忠品第，赵昌模写，难更形容。
应念故园桃李，羞怨春工。
细想劳生，等闲聚散，冉冉轻似秋烟。
莲心暗苦，月意难圆。
神京去路三千。
当日风流，有妖饶枕上，软媚尊前。
何计访蓬仙。
断肠中、一叶晴川。
至而今、追思往事，奈向梦也难到奴边。
自恨不如兰灯，通宵尚照伊眠。
恰道无缘。
被人劝休莫瞒天。
多应是、前生负你，今世使我偿填。
月到楼台第几。
十里金虫成缀。
袅琅玕、争罥绛球起。
试新妆、嬉春粉黛，盈盈暗香，结谁家秾李。
拥缇骑。
箫鼓沸三市。
别指春风画隼，归度鳌山影里。
闲红翠。
挥觞不待、游人分袂。
悄朱帘十二。
星分牛斗，疆连淮海，扬州万井提封。
花发路香，莺啼人起，珠帘十里东风。
豪俊气如虹。
曳照春金紫，飞盖相从。
巷入垂杨，画桥南北翠烟中。
追思故国繁雄。
有迷楼挂斗，月观横空。
纹锦制帆，明珠溅雨，宁论爵马鱼龙。
往事逐孤鸿。
但乱云流水，萦带离宫。
最好挥毫万字，一饮拚千钟。
秦峰苍翠，耶溪潇洒，千岩万壑争流。
鸳瓦雉城，谯门画戟，蓬莱燕阁三休。
天际识归舟。
泛五湖烟月，西子同游。
茂草台荒，苎萝村冷起闲愁。
何人览古凝眸。
怅朱颜易失，翠被难留。
梅市旧书，兰亭古墨，依稀风韵生秋。
狂客鉴湖头。
有百年台沼，终日夷犹。
最好金龟换酒，相与醉沧洲。
奴如飞絮，郎如流水，相沾便肯相随。
微月户庭，残灯帘幕，匆匆共惜佳期。
才话暂分携。
早抱人娇咽，双泪红垂。
画舸难停，翠帏轻别两依依。
别来怎表相思。
有分香帕子，合数松儿。
红粉脆痕，青笺嫩约，丁宁莫遣人知。
成病也因谁。
更自言秋杪，亲去无疑。
但恐生时注著，合有分于飞。
宿霭迷空，腻云笼日，昼景渐长。
正兰皋泥润，谁家燕喜，蜜脾香少，触处蜂忙。
尽日无人帘幕挂，更风递游丝时过墙。
微雨后，有桃愁杏怨，红泪淋浪。
风流寸心易感，但依依伫立，回尽柔肠。
念小奁瑶鉴，重匀绛蜡，玉笼金斗，时熨沈香。
柳下相将游冶处，便回首青楼成异乡。
相忆事，纵蛮笺万叠，难写微茫。
小楼连远横空，下窥绣毂雕鞍骤。
朱帘半卷，单衣初试，清明时候。
破暖轻风，弄晴微雨，欲无还有。
卖花声过尽，斜是院落，红成阵、飞鸳甃。
玉佩丁东别后，怅佳期、参差难又。
名缰利锁，天还知道，和天也瘦。
花下重门，柳边深巷，不堪回首。
念多情但有，当时皓月，向人依旧。
倚危亭。
恨如芳草，萋萋刬尽还生。
念柳外青骢别后，水边红袂分时，怆然暗惊。
无端天与娉婷。
夜月一帘幽梦，春风十里柔情。
怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。
正销凝。
黄鹂又啼数声。
东风吹碧草，年华换、行客老沧洲。
见梅吐旧英，柳摇新绿，恼人春色，还上枝头，寸心乱，北随云黯黯，东逐水悠悠。
斜日半山，暝烟两岸，数声横笛，一叶扁舟。
青门同携手，前欢记、浑似梦里扬州。
谁念断肠南陌，回首西楼。
算天长地久，有时有尽，奈何绵绵，此恨难休。
拟待倩人说与，生怕人愁。
晚云收。
正柳塘、烟雨初休。
燕子未归，恻恻轻寒如秋。
小阑外、东风软，透绣帏、花蜜香稠。
江南远，人何处，鹧鸪啼破春愁。
长记曾陪燕游。
酬妙舞清歌，丽锦缠头。
殢酒为花，十载因谁淹留。
醉鞭拂面归来晚，望翠楼、帘卷金钩。
佳会阻，离情正乱，频梦扬州。
指点虚无征路，醉乘斑虬，远访西极。
正天风吹落，满空寒白。
玉女明星迎笑，何苦自淹尘域。
正火轮飞上，雾卷烟开，洞观金碧。
重重观阁，横枕鳌峰，水面倒衔苍石。
随处有、寄香幽火，杳然难测。
好是蟠桃熟后，阿环偷报消息。
在青天碧海，一枝难遇，占取春色。
乱花丛里曾携手，穷艳景，迷欢赏。
到如今谁把，雕鞍锁定，阻游人来往。
好梦随春远，从前事、不堪思想。
念香闺正杳，佳欢未偶，难留恋、空惆怅。
永夜婵娟未满，叹玉楼、几时重上。
那堪万里，却寻归路，指阳关孤唱。
苦恨东流水，桃源路、欲回双桨。
仗何人，细与丁宁问呵，我如今怎向。
露颗添花色。
月彩投窗隙。
春思如中酒，恨无力。
洞房咫尺，曾寄青鸾翼。
云散无踪迹。
罗帐薰残，梦回无处寻觅。
轻红腻白。
步步熏兰泽。
约腕金环重，宜装饰。
未知安否，一向无消息。
不似寻常忆。
忆后教人，片时存济不得。
铁瓮城高，蒜山渡阔，干云十二层楼。
开尊待月，掩箔披风，依然灯火扬州。
绮陌南头。
记歌名宛转，乡号温柔。
曲槛俯清流。
想花阴、谁系兰舟。
念凄绝秦弦，感深荆赋，相望几许凝愁。
勤勤裁尺素，奈双鱼、难渡瓜洲。
晓鉴堪羞。
潘鬓点、吴霜渐稠。
幸于飞、鸳鸯未老，不应同是悲秋。
山抹微云，天连衰草，画角声断谯门。
暂停征棹，聊共引离尊。
多少蓬莱旧事，空回首、烟霭纷纷。
斜阳外，寒鸦万点，流水绕孤村。
销魂。
当此际，香囊暗解，罗带轻分。
谩赢得、青楼薄幸名存。
此去何时见也，襟袖上、空惹啼痕。
伤情处，高城望断，灯火已黄昏。
红蓼花繁，黄芦叶乱，夜深玉露初零。
霁天空阔，云淡梦江清。
独棹孤蓬小艇，悠悠过、烟渚沙汀。
金钩细，丝纶慢卷，牵动一潭星。
时时，横短笛，清风皓月，相与忘形。
任人笑生涯，泛梗飘萍。
饮罢不妨醉卧，尘劳事、有耳谁听。
江风静，日高未起，枕上酒微醒。
碧水惊秋，黄云凝暮，败叶零乱空阶。
洞房人静，斜月照徘徊。
又是重阳近也，几处处，砧杵声催。
西窗下，风摇翠竹，疑是故人来。
伤怀。
增怅望，新欢易失，往事难猜。
问篱边黄菊，知为谁开。
谩道愁须殢酒，酒未醒、愁已先回。
凭阑久，金波渐转，白露点苍苔。
西城杨柳弄春柔。
动离忧。
泪难收。
犹记多情，曾为系归舟。
碧野朱桥当日事，人不见，水空流。
韶华不为少年留。
恨悠悠。
几时休。
飞絮落花时候、一登楼。
便做春江都是泪，流不尽，许多愁。
南来飞燕北归鸿。
偶相逢。
惨愁容。
绿鬓朱颜，重见两衰翁。
别后悠悠君莫问，无限事，不言中。
小槽春酒滴珠红。
莫匆匆。
满金钟。
饮散落花流水、各西东。
后会不知何处是，烟浪远，暮云重。
枣花金钏约柔荑。
昔曾携。
事难期。
咫尺玉颜，和泪锁春闺。
恰似小园桃与李，虽同处，不同枝。
玉笙初度颤鸾篦。
落花飞。
为谁吹。
月冷风高，此恨只天知。
任是行人无定处，重相见，是何时。
一向沈吟久。
泪珠盈襟袖。
我当初不合、苦撋就。
惯纵得软顽，见底心先有。
行待痴心守。
甚捻著脉子，倒把人来僝僽。
近日来、非常罗皂丑。
佛也须眉皱。
怎掩得众人口，待收了孛罗。
罢了从来斗。
从今后。
休道共我，梦见也、不能得句。
菖蒲叶叶知多少。
惟有个、蜂儿妙。
雨晴红粉齐开了。
露一点、娇黄小。
早是被、晓风力暴。
更春共、斜阳俱老。
怎得香香深处，作个蜂儿抱。
纤云弄巧，飞星传恨，银汉迢迢暗度。
金风玉露一相逢，便胜却、人间无数。
柔情似水，佳期如梦，忍顾鹊桥归路。
两情若是久长时，又岂在、朝朝暮暮。
虫声泣露惊秋枕。
罗帏泪湿鸳鸯锦。
独卧玉肌凉。
残更与恨长。
阴风翻翠幔。
雨涩灯花暗。
毕竟不成眠。
鸦啼金井寒。
天涯旧恨。
独自凄凉人不问。
欲见回肠。
断尽金炉小篆香。
黛蛾长敛。
任是春风吹不展。
困倚危楼。
过尽飞鸿字字愁。
秋容老尽芙蓉院。
草上霜花匀似翦。
西楼促坐酒杯深，风压绣帘香不卷。
玉纤慵整银筝雁。
红袖时笼金鸭暖。
岁华一任委西风，独有春红留醉脸。
落红铺径水平池。
弄晴小雨霏霏。
杏园憔悴杜鹃啼。
无奈春归。
柳外画楼独上，凭阑手捻花枝。
放花无语对斜晖。
此恨谁知。
水边沙外。
城郭春寒退。
花影乱，莺声碎。
飘零疏酒盏，离别宽衣带。
人不见，碧云暮合空相对。
忆昔西池会。
鹓鹭同飞盖。
携手处，今谁在。
日边清梦断，镜里朱颜改。
春去也，飞红万点愁如海。
雾失楼台，月迷津渡。
桃源望断无寻处。
可堪孤馆闭春寒，杜鹃声里斜阳暮。
驿寄梅花，鱼传尺素。
砌成此恨无重数。
郴江幸自绕郴山，为谁流下潇湘去。
晓日窥轩双燕语。
似与佳人，共惜春将暮。
屈指艳阳都几许。
可无时霎闲风雨。
流水落花无问处。
只有飞云，冉冉来还去。
持酒劝云云且住。
凭君碍断春归路。
杨花终日空飞舞，奈久长难驻。
海潮虽是暂时来，却有个、堪凭处。
紫府碧云为路。
好相将归去。
肯如薄幸五更风，不解与、花为主。
夜来酒醒清无梦，愁倚阑干。
露滴轻寒。
雨打芙蓉泪不干。
佳人别后音尘悄，瘦尽难拚。
明月无端。
已过红楼十二间。
妙手写徽真。
水翦双眸点绛唇。
疑是昔年窥宋玉，东邻。
只露墙头一半身。
往事已酸辛。
谁记当年翠黛颦。
尽道有些堪恨处，无情。
任是无情也动人。
碧天如水月如眉。
城头银漏迟。
绿波风动画船移。
娇羞初见时。
银烛暗，翠帘垂。
芳心两自知。
楚台魂断晓云飞。
幽欢难再期。
乱花飞絮。
又望空斗合，离人愁苦。
那更夜来，一霎薄情风雨。
暗掩将、春色去。
篱枯壁尽因谁做。
若说相思，佛也眉儿聚。
莫怪为伊，底死萦肠惹肚。
为没教、人恨处。
恨眉醉眼。
甚轻轻觑著，神魂迷乱。
常记那回，小曲阑干西畔。
鬓云松、罗袜刬。
丁香笑吐娇无限。
语软声低，道我何曾惯。
云雨未谐，早被东风吹散。
闷损人、天不管。
漠漠轻寒上小楼。
晓阴无赖似穷秋。
淡烟流水画屏幽。
自在飞花轻似梦，无边丝雨细如愁。
宝帘闲挂小银钩。
香靥凝羞一笑开。
柳腰如醉肯相挨。
日长春困下楼台。
照水有情聊整鬓，倚阑无绪更兜鞋。
眼边牵系懒归来。
霜缟同心翠黛连。
红绡四角缀金钱。
恼人香爇是龙涎。
枕上忽收疑是梦，灯前重看不成眠。
又还一段恶因缘。
脚上鞋儿四寸罗。
唇边朱粉一樱多。
见人无语但回波。
料得有心怜宋玉，只应无奈楚襄何。
今生有分共伊麽。
锦帐重重卷暮霞。
屏风曲曲斗红牙。
恨人何事苦离家。
枕上梦魂飞不去，觉来红日又西斜。
满庭芳草衬残花。
门外鸦啼杨柳。
春色著人如酒。
睡起熨沈香，玉腕不胜金斗。
消瘦。
消瘦。
还是褪花时候。
遥夜沈沈如水。
风系驿亭深闭。
梦破鼠窥灯，霜送晓寒侵被。
无寐。
无寐。
门外马嘶人起。
幽梦匆匆破后。
妆粉乱痕沾袖。
遥想酒醒来，无奈玉销花瘦。
回首。
回首。
绕岸夕阳疏柳。
楼外残阳红满。
春入柳条将半。
桃李不禁风，回首落英无限。
肠断。
肠断。
人共楚天俱远。
池上春归何处。
满目落花飞絮。
孤馆悄无人，梦断月堤路。
无绪。
无绪。
帘外五更风雨。
退花新绿渐团枝。
扑人风絮飞。
秋千未拆水平堤。
落红成地衣。
游蝶困，乳莺啼。
怨春春怎知。
日长早被酒禁持。
那堪更别离。
宫腰袅袅翠鬟松。
夜堂深处逢。
无端银烛殒秋风。
灵犀得暗通。
身有恨，恨无穷。
星河沈晓空。
陇头流水各西东。
佳期如梦中。
潇湘门外水平铺。
月寒征棹孤。
红妆饮罢少踟蹰。
有人偷向隅。
挥玉箸，洒真珠。
梨花春雨余。
人人尽道断肠初。
那堪肠已无。
湘天风雨破寒初。
深沈庭院虚。
丽谯吹罢小单于。
迢迢清夜徂。
乡梦断，旋魂孤。
峥嵘岁又除。
衡阳犹有雁传书。
郴阳和雁无。
北苑研膏，方圭圆璧，名动万里京关。
碎身粉骨，功合上凌烟。
尊俎风流战胜，降春睡、开拓愁边。
纤纤捧，香泉溅乳，金缕鹧鸪斑。
相如，方病酒，一觞一咏，宾有群贤。
便扶起灯前，醉玉颓山。
搜揽胸中万卷，还倾动、三峡词源。
归来晚，文君未寝，相对小妆残。
晓色云开，春随人意，骤雨才还晴。
古台芳榭，飞燕蹴红英。
舞困榆钱自落，秋千外、绿水桥平。
东风里，朱门映柳，低按小秦筝。
多情。
行乐处，珠钿翠盖，玉辔红缨。
渐酒空金榼，花困蓬瀛。
豆寇梢头旧恨，十年梦、屈指堪惊。
恁阑久，疏烟淡日，寂寞下芜城。
雅燕飞觞，清谈挥座，使君高会群贤。
密云双凤，初破缕金团。
窗外炉烟似动。
开瓶试、一品香泉。
轻淘起，香生玉尘，雪溅紫瓯圆。
娇鬟。
宜美盼，双擎翠袖，稳步红莲。
坐中客翻愁，酒醒歌阑。
点上纱笼画烛，花骢弄、月影当轩。
频相顾，余欢未尽，欲去且流连。
玉楼深锁薄情种。
清夜悠悠谁共。
羞见枕衾鸳凤。
闷即和衣拥。
无端画角严城动。
惊破一番新梦。
窗外月华霜重。
听彻梅花弄。
高城望断尘如雾。
不见联骖处。
夕阳村外小湾头。
只有柳花无数。
送归舟。
琼枝玉树频相见。
只恨离人远。
欲将幽事寄青楼。
争奈无情江水、不西流。
碧桃天上栽和露。
不是凡花数。
乱山深处水潆回。
可惜一枝如画、为谁开。
轻寒细雨情何限。
不道春难管。
为君沈醉又何妨。
只怕酒醒时候、断人肠。
行行信马横塘畔。
烟水秋平岸。
绿荷多少夕阳中。
知为阿谁凝恨、背西风。
红妆艇子来何处。
荡桨偷相顾。
鸳鸯惊起不无愁。
柳外一双飞去、却回头。
醉漾轻舟，信流引到花深处。
尘缘相误。
无计花间住。
烟水茫茫，千里斜阳暮。
山无数。
乱红如雨。
不记来时路。
月转乌啼，画堂宫徵生离恨。
美人愁闷。
不管罗衣褪。
清泪斑斑，挥断柔肠寸。
嗔人问。
背灯偷揾。
拭尽残妆粉。
掉又惧。
天然个品格。
于中压一。
帘儿下时把鞋儿踢。
语低低、笑咭咭。
每每秦楼相见，见了无限怜惜。
人前强不欲相沾识。
把不定、脸儿赤。
玉漏迢迢尽，银潢淡淡横。
梦回宿酒未全醒。
已被邻鸡催起、怕天明。
臂上妆犹在，襟间泪尚盈。
水边灯水渐人行。
天外一钩残月、带三星。
愁鬓香云坠，娇眸水玉裁。
月屏风幌为谁开。
天外不知音耗、百般猜。
玉露沾庭砌，金凤动琯灰。
相看有似梦初回。
只恐又抛人去、几时来。
香墨弯弯画，燕脂淡淡匀。
揉蓝衫子杏黄裙。
独倚玉阑无语、点檀唇。
人去空流水，花飞半掩门。
乱山何处觅行云。
又是一钩新月、照黄昏。
千里潇湘挼蓝浦，兰桡昔日曾经。
月高风定露华清。
微波澄不动，冷浸一天星。
独倚危樯情悄悄，遥闻妃瑟泠泠。
新声含尽古今情。
曲终人不见，江上数峰青。
髻子偎人娇不整，眼儿失睡微重。
寻思模样早心忪。
断肠携手，何事太匆匆。
不忍残红犹在臂，翻疑梦里相逢。
遥怜南埭上孤篷。
夕阳流水，红满泪痕中。
春路雨添花，花动一山春色。
行到小溪深处，有黄鹂千百。
飞云当面化龙蛇，夭矫转空碧。
醉卧古藤阴下，了不知南北。
传与东坡尊舅。
欲作栏干护佑。
心性慢些儿，先著他人机构。
虚谬。
虚谬。
这段姻缘生受。
参差帘影晨光动。
露桃雨柳矜新宠。
闲愁多仗酒驱除，春思不禁花从臾。
倚楼听彻单于弄。
却忆旧欢空有梦。
当时误入饮牛津，何处重寻闻犬洞。
午窗睡起香销鸭。
斜倚妆台开镜匣。
云鬟整罢却回头，屏上依稀描楚峡。
支颐痴想眉愁压。
咬损纤纤银指甲。
柔肠断尽少人知，闲看花帘双蝶狎。
狂风落尽深红色。
春色恼人眠不得。
泪沿红粉湿罗巾，怨入青尘愁锦瑟。
岂知一夕秦楼客。
烟树重重芳信隔。
倚楼无语欲销魂，柳外飞来双羽玉。
月色满湖村。
枫叶芦花共断魂。
好个霜天堪把盏，芳樽。
一榻凝尘空掩门。
此意与谁论。
独倚阑干看雁群。
篱下黄花开遍了，东君。
一向天涯信不闻。
陌头柳色春将半。
枝上莺声唤。
客游晓日绮罗稠。
紫陌东风弦管、咽朱楼。
少年抚景渐虚过。
终日看花坐。
独愁不见玉人留。
洞府空教燕子、占风流。
冰解芳塘，雪消遥嶂。
东风水墨生绡障。
烧痕一夜遍天涯。
多情莫向空城望。
淡柳桥边，疏梅溪上。
无人会得春来况。
风光输与两鸳鸯，暖滩晴日眠相向。
昨日清明，今朝上巳。
莺花著意催春事。
东风不管倦游人，一齐吹过城南寺。
沂水行歌，兰亭修禊。
韶光曾见风流士。
而今临水漫含情，暮云目断空迢递。
晓树啼莺，晴洲落雁。
酒旗风飐村烟淡。
山田过雨正宜耕，畦塍处处春泉漫。
踏翠郊原，寻芳野涧。
风流旧事嗟云散。
楚山谁遣送愁来，夕阳回首青无限。
为爱西庄花满树，朝朝来扣柴门。
墙头遥见簇红云。
恍然迷处所，疑入武陵源。
花外飞来寒食雨，一时留住游人。
村醪随意两三巡。
折花头上戴，记取一年春。
十里红楼依绿水，当年多少风流。
高楼重上使人愁。
远山将落日，依旧上帘钩。
一曲琵琶思往事，青衫泪满江州。
访邻休问杜家秋。
寒烟沙外鸟，残雪渡傍舟。
客路光阴浑草草，等闲过了元宵。
村鸡啼月下林梢。
鸾声惊宿鸟，霜气入重貂。
漠漠风沙千里暗，举头一望魂消。
问君何事不辞劳。
平生经世意，只恐负清朝。
临丹壑。
凭高阁。
闲吹玉笛招黄鹤。
空江暮。
重回顾。
一洲烟草，满川云树。
住住住。
江风作。
波涛恶。
汀兰寂寞岸花落。
长亭路。
尘如雾。
青山虽好，朱颜难驻。
去去去。
紫燕双飞深院静。
簟枕纱厨，睡起娇如病。
一线碧烟萦藻井。
小鬟茶进龙香饼。
拂拭菱花看宝镜。
玉指纤纤，捻唾撩云鬓。
闲折海榴过翠径。
雪猫戏扑风花影。
并倚香肩颜斗玉。
鬓角参差，分映芭蕉绿。
厌见兵戈争鼎足。
寻芳共把遗编躅。
闺阁风流谁可续。
沈想清标，合贮黄金屋。
江左百年传旧俗。
后宫只解呈新曲。
新草池塘烟漠漠。
一夜轻雷，拆破夭桃萼。
骤雨隔帘时一作。
余寒犹泥罗衫薄。
斜日高楼明锦幕。
楼上佳人，痴倚阑干角。
心事不知缘底恶。
对花珠泪双双落。
金凤花开红落砌。
帘卷斜阳，雨后凉风细。
最是人间佳景致。
小楼可惜人孤倚。
蛱蝶飞来花上戏。
对对飞来，对对还飞去。
到眼物情都触意。
如何制得相思泪。
语燕飞来惊昼睡。
起步花阑，更觉无情绪。
绿草离离蝴蝶戏。
南园正是相思地。
池上晚来微雨霁。
杨柳芙蓉，已作新凉味。
目断云山君不至。
香醪著意催人醉。
今岁元宵明月好。
想见家山，车马应填道。
路远梦魂飞不到。
清光千里空相照。
花满红楼珠箔绕。
当日风流，更许谁同调。
何事霜华催鬓老。
把杯独对嫦娥笑。
舟泊浔阳城下住。
杳蔼昏鸦，点点云边树。
九派江分从此去。
烟波一望空无际。
今夜月明风细细。
枫叶芦花，的是凄凉地。
不必琵琶能触意。
一樽自湿青衫泪。
门外平湖新雨过。
碧烟一抹鸥飞破。
水木细将秋色做。
云影堕。
满溪芦荻西风大。
沙嘴渔舟来个个。
霜鳞入脍炊香糯。
歌罢沧浪谁与和。
闲不那。
茅檐独对青山坐。
七夕湖头闲眺望。
风烟做出秋模样。
不见云屏月帐。
天滉漾。
龙軿暗渡银河浪。
二十年前今日况。
玄蟾乌鹊高楼上。
回首西风犹未忘。
追得丧。
人间万事成惆怅。
江上凉飔情绪燠。
片云消尽明团玉。
水色山光相与绿。
烟树簇。
移舟旋旁渔灯宿。
风外何人吹紫竹。
梦中听是飞鸾曲。
叶落枫林声蔌蔌。
幽兴触。
明朝相约骑黄鹄。
刚过淮流风景变。
飞沙四面连天卷。
霜拆冻髭如利剪。
情莫遣。
素衣一任缁尘染。
回首家山云渐远。
离肠暗逐车轮转。
古木荒烟鸦点点。
人不见。
平原落日吟羌管。
树绕村庄。
水满坡塘。
倚东风、豪兴徜徉。
小园几许，收尽春光。
有桃花红，李花白，菜花黄。
远远围墙。
隐隐茅堂。
扬青旗、流水桥傍。
偶然乘兴，步过东冈。
正莺儿啼，燕儿舞，蝶儿忙。
清明天气醉游郎。
莺儿狂。
燕儿狂。
翠盖红缨，道上往来忙。
记得相逢垂柳下，雕玉珮，缕金裳。
春光还是旧春光。
桃花香。
李花香。
浅白深红，一一斗新妆。
惆怅惜花人不见，歌一阕，泪千行。
天际江流东注，云中塞雁南翔。
衰草寒烟无意思，向人只会凄凉。
吟断炉香袅袅，望穷海月茫茫。
莺梦春风锦幄，蛩声夜雨蓬窗。
谙尽悲欢多少味，酒杯付与疏狂。
无奈供愁秋色，时时递入柔肠。
载人图灞桥雪。
灞桥雪。
茫茫万迳人踪灭。
人踪灭。
此时方见，乾坤空阔。
骑驴老子真奇绝。
肩山吟耸清寒冽。
清寒冽。
只缘不禁，梅花撩拨。
蹄踏遍曲江花。
曲江花。
宜春十里锦云遮。
锦云遮。
水边院落，山下人家。
茸茸细草承香车。
金鞍玉勒争年华。
争年华。
酒楼青旆，歌板红牙。
头一片庾楼月。
庾楼月。
水天涵映秋澄彻。
秋澄彻。
凉风清露，瑶台银阙。
桂花香满蟾蜍窟。
胡床兴发霏谈雪。
霏谈雪。
谁家凤管，夜深吹彻。
今都入楚台风。
楚台风。
萧萧瑟瑟穿帘栊。
穿帘栊。
沧江浩渺，绮阁玲珑。
飘飘彩笑摇长虹。
泠泠仙籁鸣虚空。
鸣虚空。
一阑修竹，几壑疏松。
崇峦雨过碧瑶光。
花木递幽香。
青冥杳霭无尘到，比龙宫、分外清凉。
霁景一楼苍翠。
薰风满壑笙簧。
不妨终日此徜徉。
宇宙总俳场。
石边试剑人何在，但荒烟、蔓草迷茫。
好酹杯中芳酒，少留树杪斜阳。
一派秋声，年年向、初寒时节。
早又是、半天惊籁，满庭鸣叶。
几处捣残深院日，谁家敲落高楼月。
道声声、总是玉关情，情何切。
斗云起，偏激烈。
随风去，还幽咽。
正归鸿帘幕，栖鸦城阙。
闺阁幽人千里思，江湖旋客经年别。
当此时、寂寞倚阑干，成愁结。
风雨萧萧，长途上、春泥没足。
谩回首、青山无数，笑人劳碌。
山下粉粉梅落粉，渡头淼淼波摇绿。
想小园、寂寞锁柴扉，繁花竹。
曳文履，锵鸣玉。
绮楼叠，雕阑曲。
又何如、湖上芒鞋草屋。
万顷水云翻白鸟，一蓑烟雨耕黄犊。
怅东风、相望渺天涯，空凝目。
庭院余寒，帘栊清晓，东风初破丹苞。
相逢未识，错认是夭桃。
休道寒香波较晚，芳丛里、便觉孤高。
凭阑久，巡檐索笑，冷蕊向青袍。
扬州，春兴动，主人情重，招集吟豪。
信冰姿潇洒，趣在风骚。
脉脉此情谁会，和羹事、且付香醪。
归来后，湖头月淡，伫立看烟涛。
千门明月，天如水，正是人间佳节。
开尽小梅春气透，花烛家家罗列。
来往绮罗，喧阗箫鼓，达旦何曾歇。
少年当此，风光真是殊绝。
遥想二十年前，此时此夜，共绾同心结。
窗外冰轮依旧在，玉貌已成长别。
旧著罗衣，不堪触目，洒泪都成血。
细思往事，只添镜里华发。
中流鼓楫，浪花舞，正见江天飞雪。
远水长空连一色，使我吟怀逸发。
寒峭千峰，光摇万象，四野人踪灭。
孤舟垂钓，渔蓑真个清绝。
遥想溪上风流，悠然乘兴，独棹山阴月。
争似楚江帆影净，一曲浩歌空阔。
禁体词成，过眉酒热，把唾壶敲缺。
冯夷惊道，城翁无比赤壁。
朝来佳气，郁葱葱，报道悬弧良节。
绿水朱华秋色嫩，景比蓬莱更别。
万缕银须，一枝铁杖，信是人中杰。
此翁八十，怪来精彩殊绝。
闻道久种阴功，杏林橘井，此辈都休说。
一点心通南极老，锡与长生仙牒。
乱舞斑衣，齐倾寿酒，满座笙歌咽。
年年今日，华堂醉倒明月。
纤腰袅袅，东风里、逞尽娉婷态度。
应是青皇偏著意，尽把韶华付与。
月榭花台，珠帘画槛，几处堆金缕。
不胜风韵，陌头又过朝雨。
闻说灞水桥边，年年春暮，满地飘香絮。
掩映夕阳千万树，不道离情正苦。
上苑风和，琐窗昼静，调弄娇莺语。
伤春人瘦，倚阑半饷延伫。
满天风雪，向行人、做出征途模样。
回首家山才咫尺，便有许多离况。
少岁交游，当时风景，喜得重相傍。
一樽谈旧，骊驹门外休唱。
自笑二十年来，扁舟来往，惭愧湖头浪。
献策彤庭身渐老，惟有丹心增壮。
玉洞花光，金城柳眼，何用生凄怆。
为君起舞，惊看豪气千丈。
窗涵月影，瓦冷霜华，深院重门悄。
画楼雪杪。
谁家笛、弄彻梅花新调。
寒灯凝照。
见锦帐、双鸾翔绕。
当此时、倚几沈吟，好景都成恼。
曾过云山烟岛。
对绣襦甲帐，亲逢一笑。
人间年少。
多情子、惟恨相逢不早。
如今见了。
却又惹、许多愁抱。
算此情、除是青禽，为我殷勤报。
泰阶开景运。
见金锁绿沈，辕门春静。
几年淮海，烟波境、贮此风流标韵。
连天笳鼓，又催把、经纶管领。
文武事，细柳长杨，从头属齐整。
早闻横槊燕然，画图里，争传麒麟旧影。
临岐笑问。
谁得似、占了山林钟鼎。
古来难并。
才信是、人间英俊。
试看取、紫绶金章，朱颜绿鬓。
禁烟时候风和，越罗初试春衫薄。
昼长深院，梦回孤枕，风吹铃索。
绮陌花香，芳郊尘软，正堪游乐。
倚阑干、瘦损无人问，重重绿树围朱阁。
对镜时时泪落。
总无心、淡妆浓抹。
晨窗夜帐，几番误喜，灯花檐鹊。
月下琼卮，花前金盏，与谁斟酌。
望王孙、甚日归来，除是车轮生角。
琐窗睡起门重闭，无奈杨花轻薄。
水沈烟冷，琵琶尘掩，懒亲弦索。
檀板歌莺，霓裳舞燕，当年娱乐。
望天涯、万叠关山，烟草连天，远凭高阁。
闲把菱花自照，笑春山、为谁涂抹。
几时待得，信传青鸟，桥通鸟鹊。
梦后余情，愁边剩思，引杯孤酌。
正黯然、对景销魂，墙外一声谯角。
深院萧条，满地苍苔，一丛荒菊。
含霜冷蕊，全无佳思，向人摇绿。
客边节序，草草付与清觞，孤吟只把羁怀触。
便击碎歌壶，有谁知中曲。
凝目。
乡关何处，华发缁尘，年来劳碌。
契阔山中松径，湖边茅屋。
沈思此景，几度梦里追寻，青枫路远迷烟竹。
待倩问麻姑，借秋风黄鹄。
西风落叶。
正祖席将收，离歌三叠。
鹤喜仙还，珠愁主去，立马城头难别。
三十六湖春水，二十四桥秋月。
争羡道，这水如膏泽，月同莹洁。
殊绝。
郊陌上，桑柘阴阴，听得行人说。
三木论囚，五花判事，个个待公方决。
鸾凤清标重睹，驷马高门须设。
挥袂处，望甘棠召伯，教人凄咽。
梅花春动。
见佳气充庭，祥烟萦栋。
华发方欢，斑衣正舞，飞下九霄丹凤。
温诏辉煌宠渥，御墨淋流恩重。
平世里，把荣华占断，谁人堪共。
听颂。
天付与，五福随身，总是阴功种。
帘幕笼云，楼台丽日，不数蓬莱仙洞。
白雪歌翻瑶瑟，玄露酒倾银瓮。
更愿取，早起来廊庙，为苍生用。
新阳上帘幌，东风转，又是一年华。
正驼褐寒侵，燕钗春袅。
句翻词客，簪斗宫娃。
堪娱处，林莺啼暖树，渚鸭睡睛沙。
绣阁轻烟，剪灯时候，青旗残雪，卖酒人家。
此时，因重省，瑶台畔，曾过翠盖香车。
惆怅尘缘犹在，密约还赊。
念鳞鸿不见，谁传芳信，潇湘人远，空采苹花。
无奈疏梅风景，淡草天涯。
锦里繁华，峨眉佳丽，远客初来。
忆那处园林，旧家桃李，知他别后，几度花开。
月下金罍，花间玉珮，都化相思一寸灰。
愁绝处，又香销宝鸭，灯晕兰煤。
东风杜宇声哀，叹万里、何由便得回。
但日日登高，眼穿剑阁，时时怀古，泪洒琴台。
尺素书沈，偷香人远，驿使何时为寄梅。
对落日，因凝思此意，立遍苍苔。
暖日高城，东风旧侣，共约寻芳。
正南浦春回，东冈寒退，粼粼鸭绿，袅袅鹅黄。
柳下观鱼，沙边听鸟，坐久时生杜若香。
绮陌上，见踏青挑菜，游女成行。
人间今古堪伤。
春草春花梦几场。
忆淮海当年，英豪满座，词翻鲍谢，字压钟王。
今日重来，昔人何在，把笔兰皋思欲狂。
对丽景，且莫思往事，一醉斜阳。
傍湖滨、几椽茅屋，依然又过重九。
烟波望断无人见，惟有风吹疏柳。
凝思久。
向此际，寒云满目空搔首。
何人送酒。
但一曲溪流，数枝野菊，自把唾壶叩。
休株守。
尘世难逢笑口。
青春过了难又。
一年好景真须记，橘绿橙黄时候。
君念否。
最可惜，霜天闲却传杯手。
鸥朋鹭友。
聊摘取茱萸，殷勤插鬓，香雾满衫袖。
霭霭迷春态，溶溶媚晓光。
不应容易下巫阳。
只恐翰林前世、是襄王。
暂为清歌驻，还因暮雨忙。
瞥然飞去断人肠。
空使兰台公子、赋高唐。
东风吹柳日初长。
雨馀芳草斜阳。
杏花零落燕泥香。
睡损红妆。
香篆暗消鸾凤，画屏萦绕潇湘。
暮寒轻透薄罗裳。
无限思量。
过秦淮旷望，迥萧洒、绝纤尘。
爱清景风蛩，吟鞭醉帽，时度疏林。
秋来政情味淡，更一重烟水一重云。
千古行人旧恨，尽应分付今人。
渔村。
望断衡门。
芦荻浦、雁先闻。
对触目凄凉，红凋岸蓼，翠减汀苹。
凭高正千嶂黯，便无情到此也销魂。
江月知人念远，上楼来照黄昏。
银烛生花如红豆。
这好事、而今有。
夜阑人静曲屏深，惜宝瑟、轻轻招手。
一阵白苹风，故灭烛、教相就。
花带雨、冰肌香透。
恨啼鸟、辘轳声晓。
岸柳微风吹残酒。
断肠时、至今依旧。
镜中消瘦。
那人知后，怕你来僝僽。
风起云间，雁横天末，严城画角，梅花三奏。
塞草西风，冻云笼月，窗外晓寒轻透。
人去香犹在，孤衾长闲馀绣。
恨与宵长，一夜薰炉，添尽香兽。
前事空劳回首。
虽梦断春归，相思依旧。
湘瑟声沈，庾梅信断，谁念画眉人瘦。
一句难忘处，怎忍辜、耳边轻咒。
任人攀折，可怜又学，章台杨柳。
何事东君又去。
空满院、落花飞絮。
巧燕呢喃向人语。
何曾解、说伊家、些子苦。
况是伤心绪。
念个人、又成暌阻。
一觉相思梦回处。
连宵雨、更那堪、闻杜宇。
见扬州独有，天下无双，号为琼树。
占断天风，岁花开两次。
九朵一苞，攒成环玉，心似珠玑缀。
瓣瓣玲珑，枝枝洁净，世上无花类。
冷露朝凝，香风远送，信是琼瑶贵。
料得天宫有，此地久难留住。
翰苑才人，贵家公子，都要看花去。
莫吝金钱，好寻诗伴，日日花前醉。
碧云寥廓。
倚阑怅望情离索。
悲秋自怯罗衣薄。
晓镜空悬，懒把青丝掠。
江山满眼今非昨。
纷纷木叶风中落。
别巢燕子辞帘幕。
有意东君，故把红丝缚。
溪面荷香粲粲，林端远岫青青。
楚天秋色太多情。
云卷烟收风定。
夜静冰娥欲上，梦回醉眼初醒。
玉瓶未耻有新声。
一曲请君来听。
蒹葭风外烟笼柳。
数叠遥山眉黛秀。
微雨过江来。
烦襟为一开。
沙边临望处。
紫燕双飞语。
举酒送飞云，夜凉愁梦频。
砧声送风急，蟠蟀思高秋。
我来对景，不学宋玉解悲愁。
收拾凄凉兴况，分付尊中醽醁，倍觉不胜幽。
自有多情处，明月挂南楼。
怅襟怀，横玉笛，韵悠悠。
清时良夜，借我此地倒金瓯。
可爱一天风物，遍倚阑干十二，宇宙若萍浮。
醉困不知醒，欹枕卧江流。
昔日丹阳行乐里。
紫金浮玉临无地。
宝阁化成弥勒世。
龙宫对。
时时更有天花坠。
浩渺一天秋水至，鲸鲵鼓鬣连山沸。
员峤岱舆更赑屃。
无根蒂。
莫教龙伯邦人戏。
踟蹰山下濡须水，我更委佗。
物阜时和。
迨暇相逢笑复歌。
江湖楼上凭阑久，极目沧波。
天鉴如磨。
偏映华簪雪一窝。
云间皓月。
光照银淮来万折。
海岱楼中。
拂袖雄披楚岸风。
醉余清夜。
羽扇纶巾人入画。
江远淮长。
举首宗英醒更狂。
平生真赏。
纸上龙蛇三五行。
富贵功名。
老境谁堪宠辱惊。
寸心谁语。
只有当年袁与许。
归到寥阳。
玉简霞衣侍帝旁。
莘野寥寥，渭滨漠漠情何限。
万重堆案。
懒更重经眼。
儿辈休惊，头上霜华满。
功名晚。
水云萧散。
漫就驿亭看。
双双鸳鸯戏苹洲。
几行烟柳柔。
一声长笛咽清秋。
碧云生暮愁。
钩月挂，绮霞收。
浦南人泛舟。
娟娟何处烟明眸。
相望徒倚楼。
千古涟漪清绝地。
海岱楼高，下瞰秦淮尾。
水浸碧天天似水。
广寒宫阙人间世。
霭霭春和生海市。
鳌戴三山，顷刻随轮至。
宝月圆时多异气。
夜光一颗千金贵。
薰风吹动满池莲。
晓云楼阁鲜。
绣阁华堂嘉会，齐拜玉炉烟。
斟美酒，奉觥船。
祝芳筵。
宜春耐夏，多福庄严，富贵长年。
劳生奔走因粗官。
揽镜鬓毛斑。
物外平生萧散，微宦兴阑珊。
寄胜处，每凭阑。
定忘还。
好山如画，水绕云萦。
无计成闲。
暖日晴烘候小春。
际天和气与精神。
灵台静养千年寿，丹灶全无一点尘。
寿彭祖，寿广成。
华阳仙裔是今身。
夜来银汉清如洗，南极星中见老人。
云液无声白似银。
红霞一抹百花新。
觞多莫厌频频劝。
一片花飞减却春。
蜂翅乱，蝶眉颦。
花间啼鸟劝游人。
人生无事须行乐，富贵何时且健身。
秋容江上，岸花老，苹洲白。
露湿蒹葭，浦屿渐增寒色。
闲渔唱晚，鹜雁惊飞处，映远碛。
数点轻帆，送天际归客。
凤台人散，漫回首。
沈消息。
素鲤无凭，楼上暮云凝碧。
时向西风下，认远笛。
宋玉悲怀，未信金樽消得。
蕙兰香泛，孤屿潮平，惊鸥散雪。
迤逦点破，澄江秋色。
瞑霭向敛，疏雨乍收，染出蓝峰千尺。
渔舍孤烟锁寒碛。
画鹢翠帆旋解，轻舣晴霞岸侧。
正念往悲酸，忆乡惨切。
何处引羌笛。
追惜。
当时富春佳地，严光钓址空遗迹。
华星沈后，扁舟泛去，萧洒闲名图籍。
离觞吊终寓目，意断魂消泪滴。
渐洞天晚，回首暮云千古碧。
渐东风暖，陇梅残，霁云碧。
嫩草柔条，又回江城春色。
乍促银签，便篆香纹蜡有余迹。
愁梦相兼，尽日高无力。
这些离恨，依然是、酒醒又如织。
料伊怀情，也应向人端的。
何故近日，全然无消息。
问伊看，伊教人到此，如何休得。
卖酒炉边，寻芳原上，乱花飞絮悠悠。
已蝶稀莺散，便拟把长绳、系日无由。
谩道草忘忧。
也徒将、酒解闲愁。
正江南春尽，行人千里，苹满汀洲。
有翠红径里，盈盈似簇，芳茵禊饮，时笑时讴。
当暖风迟景，任相将永日，烂熳狂游。
谁信盛狂中，有离情、忽到心头。
向尊前拟问，双燕来时，曾过秦楼。
芳草碧色，萋萋遍南陌。
暖絮乱红，也知人、春愁无力。
忆得盈盈拾翠侣，共携赏、凤城寒食。
到今来，海角逢春，天涯为客。
愁旋释。
还似织。
泪暗拭。
又偷滴。
谩伫立、遍倚危阑，尽黄昏，也只是、暮云凝碧。
拚则而今已拚了，忘则怎生便忘得。
又还问鳞鸿，试重寻消息。
杳杳春江阔。
收细雨、风蹙波声无歇。
雁去汀洲暖，岸芜静，翠染遥山一抹。
群鸥聚散，征航来去，隔水相望楚越。
对此，凝情久，念往岁上国，嬉游时节。
斗草园林，卖花巷陌，触处风光奇绝。
正恁浓欢里，悄不意、顿有天涯离别。
看那梅生翠实，柳飘狂絮，没个人共折。
把而今、愁烦滋味，教向谁说。
绝羽沈鳞，埋花葬玉，杳杳悲前事。
对一盏寒灯，数点流萤，悄悄画屏，巫山十二。
蕣脸星眸，蕙情兰性，一旦成流水。
便纵有、甘泉妙手、洪都方士何济。
香闺宝砌。
临妆处，迤逦苔痕翠。
更不忍看伊，绣残鸳侣，而今尚有，啼红粉渍。
好梦不来，断云飞去，黯黯情无际。
谩饮尽香醪，奈向愁肠消遣无计。
翠袖卷纱红映肉，无风玉骨生寒。
可堪新晓雨初残。
颦眉谁恼著，粉泪滴阑干。
闻道谪仙歌妙语，新妆再发愁颜。
雾帘云幕荐金盘。
笔间长借句，直莫放春还。
楼上萦帘弱絮，墙头碍月低花。
年年春事关心事，肠断欲栖鸦。
舞镜鸾衾翠减，啼珠凤蜡红斜。
重门不锁相思梦，随意绕天涯。
夫传奇者，唐元微之所述也。
以不载于本集而出于小说，或疑其非是。
今观其词，自非大手笔孰能与于此。
至今士大夫极谈幽玄，访奇述异，无不举此以为美话。
至于娼优女子，皆能调说大略。
惜乎不被之以音律，故不能播之声乐，形之管弦。
好事君子极饮肆欢之际，愿欲一听其说，或举其末而忘其本，或纪其略而不及终其篇，此吾曹之所共恨者也。
今于暇日，详观其文，略其烦亵，分之为十章。
每章之下，属之以词。
或全摭其文，或止取其意。
又别为一曲，载之传前，先叙前篇之义。
调曰商调，曲名蝶恋花。
句句言情，篇篇见意。
奉劳歌伴，先定格调，后听芜词。
丽质仙娥生月殿。
谪向人间，未免凡情乱。
宋玉墙东流美盼。
乱花深处曾相见。
密意浓欢方有便。
不奈浮名，旋遣轻分散。
最恨多才情太浅。
等闲不念离人怨。
因授之以贻崔氏，自是复容之。
朝隐而出，暮隐而入，同安于曩所谓西厢者，几一月矣。
张生将之长安，先以情谕之。
崔氏宛无难词，然愁怨之容动人矣。
欲行之再夕，不复可见，而张生遂西。
奉劳歌伴，再和前声。
商调十二首之七一梦行云还暂阻。
尽把深诚，缀作新诗句。
幸有青鸾堪密付。
良宵从此无虚度。
两意相欢朝又暮。
争奈郎鞭，暂指长安路。
最是动人愁怨处。
离情盈抱终无语。
宿雨洗空台榭莹。
下尽珠帘寒未定。
花开花落几番晴，春欲竟。
愁未醒。
池面杏花红透影。
一纸短书言不尽。
明月清风还记省。
玉楼香断又添香，闲展兴。
临好景。
心似乱萍何处整。
稳小弓鞋三寸罗。
歌唇清韵一樱多。
灯前秀艳总横波。
指下鸣泉清杳渺。
掌中回旋小婆娑。
明朝归路奈情何。
轻鸥欲下春塘浴。
双双飞破春烟绿。
两岸野蔷薇。
翠笼熏绣衣。
凭船闲弄水。
中有相思意。
忆得去年时。
水边初别离。
长淮渺渺寒烟白。
凭栏人是霜台客。
时句妙春豪。
风云不啻高。
樽前人已老。
余恨连芳草。
一曲酒醒时。
梧桐月欲低。
急雨涨溪浑，小树带山秋色。
轻棹暮天归路，袅芙蓉烟白。
酒醒香冷梦回时，虫声正凄绝。
只觉小窗风月，与昨宵都别。
楼上风和玉漏迟。
秋千庭院静，百花飞。
午窗才起暖金卮。
匀面了，阑畔看春池。
何事苦颦眉。
碧云春信断，尽来时。
鸳鸯游戏镇相随。
云雾敛，新月挂天西。
雨霁风高天气清。
玉盘浮出海，转空明。
小窗帘影冷如冰。
愁不寐，独自傍阶行。
情似浪头轻。
一番销欲尽，一番生。
无言惆怅到参横。
人欲起，鹎鵊几声鸣。
欲减罗衣寒未去。
不卷珠帘，人在深深处。
红杏枝头花几许。
啼痕止恨清明雨。
尽日沈烟香一缕。
宿雨醒迟，恼破春情绪。
飞燕又将归信误。
小屏风上西江路。
卷絮风头寒欲尽。
坠粉飘香，日日红成阵。
新酒又添残酒困。
今春不减前春恨。
蝶去莺飞无处问。
隔水高楼，望断双鱼信。
恼乱横波秋一寸。
斜阳只与黄昏近。
人世一场大梦，我生魔了十年。
明窗千古探遗编。
不救饥寒一点。
更被维摩老子，不教此处容言。
炉熏清炷坐安禅。
物物头头显现。
玉枕生凉，金缸传晓，败叶飞破清秋。
雨余翻浪，渺渺阻行舟。
暂系汀洲侧畔，风夜起、荻叶添愁。
银屏远，龙香渐尽，还是梦扬州。
更筹。
何太永，当年情事，今日堪酬。
最苦恨红楼，笑我飘浮。
为寄相思细字，教字字、愁蹙眉头。
凄凉久，渔人唱晓，随月过横沟。
春风依旧。
著意随堤柳。
搓得蛾儿黄欲就。
天气清明时候。
去年紫陌青门。
今宵雨魄云魂。
断送一生憔悴，只销几个黄昏。
素玉朝来有好怀。
一枝梅粉照人开。
晴云欲向怀中起，春色先从脸上来。
深院落，小楼台。
玉盘香篆看徘徊。
须知月色撩人恨，数夜春寒不下阶。
枝上粉香吹欲尽，依前庭院春风。
更谁同绕摘芳丛。
漏残金兽冷，信断锦屏空。
看结灯花愁不睡，酒阑无梦相逢。
凄凉长判一生中。
不如云外月，永夜在房栊。
画船稳泛春波渺。
夕雨寒声小。
紫烟深处数峰横。
惊起一滩鸥鹭、照川明。
西楼今夜归期误。
恨入栏干暮。
可堪春事满春怀。
不似珠帘新燕、早归来。
风急花飞昼掩门。
一帘残雨滴黄昏。
便无离恨也销魂。
翠被任熏终不暖，玉杯慵举几番温。
个般情事与谁论。
槐柳春余绿涨天。
酒旗高插夕阳边。
谁家墙里笑秋千。
往事不堪楼上看，新愁多向曲中传。
此情销得是何年。
一朵梦云惊晓鸦。
数枝春雨带梨花。
坐来残月冷窗纱。
钗凤谩曾留得半，枕山犹是枕时斜。
对花今日奈天涯。
水满池塘花满枝。
乱香深里语黄鹂。
东风轻软弄帘帏。
日正长时春梦短，燕交飞处柳烟低。
玉窗红子斗棋时。
少日怀山老住山。
一官休务得身闲。
几年食息白云闲。
似我乐来真是少，见人忙处不相关。
养真高静出尘寰。
赠之可是相逢意便深。
为郎巧笑不须金。
门前一尺春风髻，窗内三更夜雨衾。
情渺渺，信沈沈。
青鸾无路寄芳音。
山城钟鼓愁难听，不解襄王梦里寻。
麝发雕炉小袖笼。
天教我辈此时同。
橼经雪重香方满，菊到秋深色自浓。
船槛内，月明中。
插花归去莫匆匆。
人生更在艰难内，胜事年来不易逢。
京江抵、海边吴楚。
铁瓮城、形胜无今古。
北固陵高，西津横渡。
几人摧手分襟处。
凄凉渌水桥南路。
奈玉壶、难叩鸳鸯语。
行雨行云，非花非雾。
为谁来为谁还去。
梦草池南璧月堂。
绿阴深蔽日，啭鹂黄。
淡蛾轻鬓似宜妆。
歌扇小，烟雨画潇湘。
薄晚具兰汤。
雪肌英粉腻，更生香。
簟纹如水竟檀床。
雕枕并，得意两鸳鸯。
琼琼绝艺真无价。
指尖纤、态闲暇。
几多方寸关情话。
都付与、弦声写。
三月十三寒食夜。
映花月、絮风台榭。
明月待欢来，久背面、秋千下。
逢迎一笑金难买。
小樱唇、浅蛾黛。
玉环风调依然在。
想花下、攀鞍态。
伫倚碧云如有待。
望新月、为谁双拜。
细语人不闻，微风动、罗裙带。
六华应腊妆吴苑。
小山堂、晚张燕。
赏心不厌杯行缓。
待月度、银河半。
缥缈郢人歌已断。
归路指、玉溪南馆。
谁似辟寒金，聊借与、空床暖。
重过阊门万事非。
同来何事不同归。
梧桐半死清霜后，头白鸳鸯失伴飞。
原上草，露初晞。
旧栖新垅两依依。
空床卧听南窗雨，谁复挑灯夜补衣。
云弄轻阴谷雨干。
半垂油幕护残寒。
化工著意呈新巧，翦刻朝霞饤露盘。
辉锦绣，掩芝兰。
开元天宝盛长安。
沈香亭子钩阑畔，偏得三郎带笑看。
闻你侬嗟我更嗟。
春霜一夜扫秾华。
永无清啭欺头管，赖有浓香著臂纱。
侵海角，抵天涯。
行云谁为不知家。
秋风想见西湖上，化出白莲千叶花。
豆寇梢头莫漫夸。
春风十里旧繁华。
金楼玉蕊皆殊艳，别有倾城第一花。
青雀舫，紫云车。
暗期归路指烟霞。
无端却似堂前燕，飞入寻常百姓家。
南国佳人推阿秀，歌醉几相逢。
云想衣裳花想容。
春未抵情浓。
津亭回首青楼远，帘箔更重重。
今夜扁舟泪不供。
犹听隔江钟。
收锦字，下鸳机。
净拂床砧夜捣衣。
马上少年今健否，过瓜时见雁南归。
砧面莹，杵声齐。
捣就征衣泪墨题。
寄到玉关应万里，戍人犹在玉关西。
斜月下，北风前。
万杵千砧捣欲穿。
不为捣衣勤不睡，破除今夜夜如年。
抛练杵，傍窗纱。
巧翦征袍斗出花。
想见陇头长戍客，授衣时节也思家。
边堠远，置邮稀。
附与征衣衬铁衣。
连夜不妨频梦见，过年惟望得书归。
疏雨池塘见，微风襟袖知。
阴阴夏木啭黄鹂。
何处飞来白鹭、立移时。
易醉扶头酒，难逢敌手棋。
日长偏与睡相宜，睡起芭蕉叶上、自题诗。
初见碧纱窗下绣。
寸波频溜。
错将黄晕压檀花，翠袖掩、纤纤手。
金缕一双红豆。
情通色授。
不应学舞爱垂杨，甚长为、春风瘦。
蜀锦尘香生袜罗。
小婆娑。
个侬无赖动人多。
是横波。
楼角云开风卷幕，月侵河。
纤纤持酒艳声歌。
奈情何。
天与多情不自由。
占风流。
云闲草远絮悠悠。
唤春愁。
试作小妆窥镜，淡蛾羞。
夕阳独倚水边楼。
认归舟。
绿绮新声隔坐闻。
认殷勤。
尊前为舞郁金裙。
酒微醺。
月转参横花幕暗，夜初分。
阳台拚作不归云。
任郎瞋。
秋尽江南叶未凋。
晚云高。
青山隐隐水迢迢。
接亭皋。
二十四桥明月夜，弭兰桡。
玉人何处教吹。
可怜宵。
绿净春深好染衣。
际柴扉。
溶溶漾漾白鸥飞。
两忘机。
南去北来徒自老，故人稀。
夕阳长送钓船归。
鳜鱼肥。
闲爱孤云静爱僧。
得良朋。
清时有味是无能。
矫聋丞。
况复早年豪纵过，病婴仍。
如今痴钝似寒蝇。
醉懵腾。
风紧云轻欲变秋。
雨初收。
江城水路漫悠悠。
带汀洲。
正是客心孤迥处，转归舟。
谁家红袖倚津楼。
替人愁。
九曲池头三月三。
柳毵毵。
香尘扑马喷金衔。
涴春衫。
苦笋鲥鱼乡味美，梦江南。
阊门烟水晚风恬。
落归帆。
风清月正圆，信是佳时节。
不会长年来，处处愁风月。
心将熏麝焦，吟伴寒虫切。
欲遽就床眠，解带翻成结。
东风柳陌长，闭月花房小。
应念画眉人，拂镜啼新晓。
伤心南浦波，回首青门道。
记得绿罗裙，处处惟芳草。
西津海鹘舟，径度沧江雨。
双舻本无情，鸦轧如人语。
挥金陌上郎，化石山头妇。
何物系君心，二岁扶床女。
墙上夭桃簌簌红。
巧随轻絮入帘栊。
自是芳心贪结子。
翻使。
惜花人恨五更风。
露萼鲜浓妆脸靓。
相映。
隔年情事此门中。
粉面不知何处在。
无奈。
武陵流水卷春空。
桃叶园林风日好。
曲径珍丛，处处闻啼鸟。
翠珥金丸委芳草。
袜罗尘动香裙扫。
片帆乘风东流早。
每话长安，引领犹西笑。
离索年多故人少。
江南有雁无书到。
排办张灯春事早。
十二都门。
物色宜新晓。
金犊车轻玉骢小。
拂头杨柳穿驰道。
莼羹鲈鲙非吾好。
去国讴吟，半落江南调。
满眼青山恨西照。
长安不见令人老。
秦弦络络呈纤手。
宝雁斜飞三十九。
徵韶新谱日边来，倾耳吴娃惊未有。
文园老令难堪酒。
蜜炬垂花知夜久。
更须妩媚做腰肢，细学永丰坊畔柳。
中年多办收身具。
投老归来无著处。
四肢安稳一渔舟，只许樵青相伴去。
沧洲大胜黄尘路。
万顷月波难滓污。
阿侬原是个中人，非谓鲈鱼留不住。
急雨收春，斜风约水。
浮红涨绿鱼文起。
年年游子惜余春，春归不解招游子。
留恨城隅，关情纸尾。
阑干长对西曛倚。
鸳鸯俱是白头时，江南渭北三千里。
浅黛宜颦，明波欲溜。
逢迎宛似平生旧。
低鬟促坐认弦声，霞觞滟滟持为寿。
浓染吟毫，偷题醉袖。
寸心百意分携后。
不胜风月两厌厌，年来一样伤春瘦。
山秀芙蓉，溪明罨画。
真游洞穴沧波下。
临风慨想斩蛟灵，长桥千载犹横跨。
解组投簪，求田问舍。
黄鸡白酒渔樵社。
元龙非复少时豪，耳根清净功名话。
杨柳回塘，鸳鸯别浦。
绿萍涨断莲舟路。
断无蜂蝶慕幽香，红衣脱尽芳心苦。
返照迎潮，行云带雨。
依依似与骚人语。
当年不肯嫁春风，无端却被秋风误。
凉叶辞风，流云卷雨。
寥寥夜色沈钟鼓。
谁调清管度新声，有人高卧平阳坞。
草暖沧洲，潮平别浦。
双凫乘雁方容与。
深藏华屋锁雕笼，此生乍可输鹦鹉。
镜晕眉山，囊熏水麝。
凝然风度长闲暇。
归来定解鹔鹴裘，换时应倍骅骝价。
殢酒伤春，添香情夜。
依稀待月西厢下。
梨花庭院雪玲珑，微吟独倚秋千架。
节物侵寻迫暮迟。
可胜摇落长年悲。
回首五湖乘兴地，负心期。
惊雁失行风翦翦，冷云成阵雪垂垂。
不拚尊前泥样醉，个能痴。
不信芳春厌老人。
老人几度送余春。
惜春行乐莫辞频。
巧笑艳歌皆我意，恼花颠酒拚君瞋。
物情惟有醉中真。
金斗城南载酒频。
东西飞观跨通津。
漾舟聊送雨余春。
桃李趣行无算酌，桑榆收得自由身。
酣歌一曲太平人。
落日逢迎朱雀街。
共乘青舫度秦淮。
笑拈飞絮罥金钗。
洞户华灯归别馆，碧梧红药掩萧斋。
顾随明月入君怀。
掌上香罗六寸弓。
拥容胡旋一盘中。
目成心许两匆匆。
别夜可怜长共月，当时曾约换追风。
草生金埒画堂空。
半解香销扑粉肌。
避风长下绛纱帷。
碧琉璃水浸琼枝。
不学寿阳窥晓镜，何烦京兆画新眉。
可人风调最多宜。
旧说山阴禊事修。
漫书茧纸叙清游。
吴门千载更风流。
绕郭烟花连茂苑，满船丝竹载凉州。
一标争胜锦缠头。
城下路。
凄风露。
今人犁田古人墓。
岸头沙。
带蒹葭。
漫漫昔时，流水今人家。
黄埃赤日长安道。
倦客无浆马无草。
开函关。
掩函关。
千古如何，不见一人闲。
六国扰。
三秦扫。
初谓商山遗四老。
驰单车。
致缄书。
袭荷焚芰，接武曳长裾。
高流端得酒中趣。
深入醉乡安稳处。
生忘形。
死忘名。
谁论二豪，初不数刘伶。
缚虎手。
悬河口。
车如鸡栖马如狗。
白纶巾。
扑黄尘。
不知我辈，可是蓬蒿人。
衰兰送客咸阳道。
天若有情天亦老。
作雷颠。
不论钱。
谁问旗亭，美酒斗十千。
酌大斗。
更为寿。
青鬓常青古无有。
笑嫣然。
舞翩然。
当垆秦女，十五语如弦。
遗音能记秋风曲。
事去千年犹恨促。
揽流光。
系扶桑。
争奈愁来，一日却为长。
张灯结绮笼驰道。
六六洞天连夜到。
昭花吹断紫云回，怊怅人间新梦觉。
倾城犹记东邻妙。
尊酒相逢留一笑。
卢郎任老也多才，不数五陵狂侠少。
清滑京江人物秀。
富美发、丰肌素手。
宝子余妍，阿娇余韵，独步秋娘后。
奈倦客襟怀先怯酒。
问何意、歌颦易皱。
弱柳飞绵，繁花结子，做弄伤春瘦。
吴门春水雪初融。
触处小桡通。
满城弄黄杨柳，著意恼春风。
弦管闹，绮罗丛。
月明中。
不堪回首，双板桥东，罨画楼空。
彩山涌起翠楼空。
箫鼓沸春风。
桂娥唤回清昼，夹路宝芙蓉。
长步障，小纱笼。
偶相逢。
艳妆宜笑，隐语传情，半醉醒中。
凭陵残醉步花间。
风绰佩珊珊。
踏青解红人散，不耐日长闲。
纤手指，小金环。
拥云鬟。
一声水调，两点春愁，先占眉山。
深坊别馆兰闺小，障掩金泥。
灯映玻璃。
一枕浓香醉梦迷。
醒来拟作清晨散，草草分携。
柳巷鸦啼。
又是明朝日向西。
控沧江。
排青嶂，燕台凉。
驻彩仗、乐未渠央。
岩花磴蔓，妒千门、珠翠倚新妆。
舞闲歌悄，恨风流、不管余香。
繁华梦，惊俄顷，佳丽地，指苍茫。
寄一笑、何与兴亡。
时船载酒，赖使君、相对两胡床。
缓调清管，更为侬、三弄斜阳。
琼钩褰幔。
秋风观。
漫漫。
白云联度河汉。
长宵半。
参旗烂烂。
何时旦。
命闺人、金徽重按。
商歌弹。
依稀广陵清散。
低眉叹。
危弦未断。
肠先断。
淑质柔情，靓妆艳笑，未容桃李争妍。
红粉墙东，曾记窥宋三年。
不间云朝雨暮，向西楼、南馆留连。
何尝信，美景良辰，赏心乐事难全。
青门解袂，画桥回首，初沈汉佩，永断湘弦。
漫写浓愁幽恨，封寄鱼笺。
拟话当时旧好，问同谁、与醉尊前。
除非是，明月清风，向人今夜依然。
三更月。
中庭恰照梨花雪。
梨花雪。
不胜凄断，杜鹃啼血。
王孙何许音尘绝。
柔桑陌上吞声别。
吞声别。
陇头流水，替人呜咽。
上东门，门外柳。
赠别每烦纤手。
一叶落，几番秋。
江南独倚楼。
曲阑干，凝伫久。
薄暮更堪搔首。
无际恨，见闲愁。
侵寻天尽头。
绣罗垂，花蜡换。
问夜何其将半。
侵舃履，促杯盘。
留欢不作难。
令随阄，歌应弹。
舞按霓裳前段。
翻翠袖，怯春寒。
玉阑风牡丹。
付金钗，平斗酒。
未许解携纤手。
吟警句，写清愁。
浮骖为少留。
旧游赊，新梦后。
月映隔窗疏柳。
闲砚席，剩衾稠。
今秋似去秋。
中吴茂苑繁华地。
冠盖如林。
桃李成阴。
若个芳心、真个会琴心。
高秋霁色清于水。
月榭风襟。
且伴登临。
留与他年、尊酒话而今。
胜游地。
信东吴绝景饶佳丽。
平湖底，见层岚，凉月下，闻清吹。
人如秾李。
泛襟袂、香润苹风起。
喜凌波、素袜逢迎，领略当歌深意。
鄂君被。
双鸳绮。
垂杨荫，夷犹画舲相舣。
宝瑟弦调，明珠佩委。
回首碧云千里。
归鸿后、芳音谁寄。
念怀县、青鬓今无几。
枉分将、镜里华年，付与楼前流水。
南国本潇洒。
六代浸豪奢。
台城游冶。
襞笺能赋属宫娃。
云观登临清夏。
璧月留连长夜。
吟醉送年华。
回首飞鸳瓦。
却羡井中蛙。
访乌衣，成白社。
不容车。
旧时王谢。
堂前双燕过谁家。
楼外河横斗挂。
淮上潮平霜下。
樯影落寒沙。
商女篷窗罅。
犹唱后庭花。
宫烛分烟，禁池开钥，凤城暮春。
向落花香里，澄波影外，笙歌迟日，罗绮芳尘。
载酒追游，联镳归晚，灯火平康寻梦云。
逢迎处，最多才自负，巧笑相亲。
离群。
客宦漳滨。
但惊见、来鸿归燕频。
念日边消耗，天涯怅望，楼台清晓，帘幕黄昏。
无限悲凉，不胜憔悴，断尽危肠销尽魂。
方年少，恨浮名误我，乐事输人。
梦云萧散，帘卷画堂晓。
残熏尽烛隐映，绮席金壶倒。
尘送行鞭袅袅。
醉指长安道。
波平天渺。
兰舟欲上。
回首离愁满芳草。
已恨归期不早。
枉负狂年少。
无奈风月多情，此去应相笑。
心记新声缥缈。
翻是相思调。
明年春杪。
宛溪杨柳，依旧青青为谁好。
火禁初开，深深院、尽重帘箔。
人自起、翠衾寒梦，夜来风恶。
肠断残红和泪落。
半随经雨飘池角。
记采兰、携手曲江游，年时约。
芳物大，都如昨。
自怨别，疏行乐。
被无情双燕，短封难托。
谁念东阳销瘦骨。
更堪白纻衣衫薄。
向小窗、题满杏花笺，伤春作。
凌波不过横塘路。
但目送、芳尘去。
锦瑟华所谁与度。
月桥花院，琐窗朱户。
只有春知处。
飞云冉冉蘅皋暮。
彩笔新题断肠句。
若问闲情都几许。
一川烟草，满城风絮。
梅子黄时雨。
兰芷满芳洲，游丝横路。
罗袜尘生步。
迎顾。
整鬟颦黛，脉脉两情难语。
细风吹柳絮。
人南渡。
回首旧游，山无重数。
花底深朱户。
何处。
半黄梅子，向晚一帘疏雨。
断魂分付与。
春将去。
艳真多态。
更的的、频回眄睐。
便认得、琴心相许，与写宜男双带。
记画堂、斜月朦胧，轻颦微笑娇无奈。
便翡翟屏开，芙蓉帐掩，与把香罗偷解。
自过了收灯后，都不见、踏青挑菜。
几回凭双燕，丁宁深意，往来翻恨重帘碍。
约何时再。
正春浓酒暖，人闲昼永无聊赖。
厌厌睡起，犹有花梢日在。
烟络横林，山沈远照，逦迤黄昏钟鼓。
烟映帘栊，蛩催机杼，共苦清秋风露。
不眠思归，齐应和、几声砧杵。
惊动天涯倦宦，骎骎岁华行暮。
当年酒狂自负。
谓东君、以春相付。
流浪征骖北道，客樯南浦。
幽恨无人晤语。
赖明月曾知旧游处。
好伴云来，还将梦去。
山缭平湖，寒飙扬、六英纷泊。
清镜晓、倚岩琪树，挠云珠阁。
窈窕缯窗褰翠幕。
尊前皓齿歌梅落。
信醉乡、绝境待名流，供行乐。
时易失，今犹昨。
欢莫再，情何薄。
扁舟幸不系，会寻佳约。
想见徘徊华表下，个身似是辽东鹤。
访旧游、人与物俱非，空城郭。
园林幂翠，燕寝凝香。
华池缭绕飞廊。
坐按吴娃清丽，楚调圆长。
歌阑横流美眄，乍疑生、绮席辉光。
文园属意，玉觞交劝，宝瑟高张。
南薰难销幽恨，金徽上，殷勤彩凤求凰。
便许卷收行雨，不恋高唐。
东山胜游在眼，待纫兰、撷菊相将。
双栖安隐，五云溪是故乡。
车马匆匆。
会国门东。
信人间、自古销魂处，指红尘北道，碧波南浦，黄叶西风。
堠馆娟娟新月，从今夜、与谁同。
想深闺、独守空床思，但频占镜鹊，悔分钗燕，长望书鸿。
才色相怜。
难偶当年。
屡逢迎、几许缠绵意，记秋千架底，樗蒲局上，祓禊池边。
收贮一春幽恨，细书遍、砑绫笺。
算蓬山、未抵屏山远，奈碧云易合，彩霞深闭，明月先圆。
绮绣张筵。
粉黛争妍。
记六朝、旧数闺房秀，有长圆璧月，永新琼树，随步金莲。
不减丽华标韵，更能唱、想夫怜。
认情通、色受缠绵处，似灵犀一点，吴蚕入茧，汉柳三眠。
厌厌别酒商歌送。
萧萧凉叶秋声动。
小泊画桥东。
孤舟月满篷。
高城遮短梦。
衾藉余香拥。
多谢五更风。
犹闻城里钟。
流连狂乐恨景短。
奈夕阳送晚。
醉未成欢，醒来愁满眼。
东阳销瘦带展。
望日下、旧游天远。
泪洒春风，春风谁复管。
雕梁寻巢旧燕侣。
似向人欲语。
试问来时，逢郎郎健否。
春风深闭绣户。
尽便旋、一庭花絮。
要自销凝，吟郎长短句。
盘马楼前风日好。
雪销尘扫。
楼上宫妆早。
认帘箔微开，一面嫣妍笑。
携手别院重廊，窈窕花房小。
任碧罗窗晓。
间阔时多书问少。
镜鸾空老。
身寄吴云杳。
想轣辘车音，几度青门道。
占得春色年年，随处随人到。
恨不如芳草。
月痕依约到西厢。
曾羡花枝拂短墙。
初未识愁那得泪，每浑疑梦奈余香。
歌逢袅处眉先妩，酒半酣时眼更狂。
闲倚绣帘吹柳絮，问何人似冶游郎。
睡鸭炉寒熏麝煎。
寂寂歌梁，无计留归燕。
十二曲阑闲倚遍。
一杯长待何人劝。
不识当年桃叶面。
吟咏佳词，想像犹曾见。
两桨往来风与便。
湖平月上江如练。
境跨三千里，楼侵尺五天。
碧鸳鸯瓦昼生烟。
未信西山台观、压当年。
野色分禾黍，秋声入管弦。
闲挥谈尘襞吟笺。
三十万家风月、共流连。
槛外雨波新涨，门前烟柳浑青。
寂寞文园淹卧久，推枕援琴涕自零。
无人著意听。
绪绪风披芸幌，骎骎月到萱庭。
长记合欢东馆夜，与解香罗掩绣屏。
琼枝半醉醒。
酒三行，琴再弄。
宛是和鸣双凤。
罗斗帐，绣屏风。
浓香夜夜同。
去年欢，今夕梦。
怊怅晓钟初动。
休道梦，觉来空。
当时亦梦中。
楚乡新岁。
不放残寒退。
月晓桂娥闲，弄珠英、因风委坠。
清淮铺练，十二玉峰前，上帘栊，招佳丽。
置酒成高会。
江南芳信，目断何人寄。
应占镜边春，想晨妆、膏浓压翠。
此时乘兴，半道忍回桡，五云溪，门深闭。
璧月长相对。
清琴再鼓求凤弄。
紫陌屡盘骄马鞚。
远山眉样认心期，流水车音牵目送。
归来翠被和衣拥。
醉解寒生钟鼓动。
此欢只许梦相亲，每向梦中还说梦。
高楼帘卷秋风里，目送斜阳。
衾枕遗香。
今夜还如昨夜长。
玉人望月销凝处，应在西厢。
关掩兰堂。
惟有纱灯伴绣床。
河阳官罢文园病，触绪萧然。
犀尘流连。
喜见清蟾似旧圆。
人生聚散浮云似，回首明年。
何处尊前。
怅望星河共一天。
东南自古繁华地，歌吹扬州。
十二青楼。
最数秦娘第一流。
季鹰久负鲈鱼兴，不住今秋。
已办归舟。
伴我江湖作胜游。
自怜楚客悲秋思，难写丝桐。
目断书鸿。
平淡江山落照中。
谁家水调声声怨，黄叶西风。
罨画桥东。
十二玉楼空更空。
东亭南馆逢迎地，几醉红裙。
凄怨临分。
四叠阳关忍泪闻。
谁怜今夜篷窗雨，何处渔村。
酒冷灯昏。
不许愁人不断魂。
玉指金徽一再弹。
新声传访戴，雪溪寒。
两行墨妙破冰纨。
牵情处，幽恨寄毫端。
昵语强羞难。
相逢真许似，镜中鸾。
小梅疏影近杯盘。
东风里，谁共倚阑干。
帘影新妆一破颜。
玳筵回雪舞，小云鬟。
琼枝擢秀望难攀。
凝情处，千里望蓬山。
歌断酒阑珊。
画船箫鼓转，绿杨湾。
坠钿残燎水堂关。
斜阳里，双燕伴人闲。
枕上阊门五报更。
蜡灯香灺冷，恨天明。
青苹风转彩帆轻。
樯头燕，多谢伴人行。
临镜想倾城。
两尖愁黛浅，泪波横。
艳歌重记遣离情。
缠绵处，翻是断肠声。
月月相逢只旧圆。
迢迢三十夜，夜如年。
伤心不照绮罗筵。
孤舟里，单枕若为眠。
茂苑想依然。
花楼连苑起，压漪涟。
玉人千里共婵娟。
清琴怨，肠断亦如弦。
华堂张燕。
向尊前妙选，舞裙歌扇。
彼美个人，的的风流心眼。
恨寻芳来晚。
曲街灯火香尘散。
犹约晨妆，一觇春风面。
惆怅善和坊里，平桥南畔。
小青楼、帘不卷。
华堂重厦，向尊前更听，碧云新怨。
玉指钿徽，总是挑人心眼。
恨随红蜡短。
彩旗影动船头转。
双桨凌波，惟念人留恋。
江上暮潮，隐隐山横南岸。
奈离愁、分不断。
楚梦方回，翠被寒如水。
尚想见、扬州桃李。
姿秀韵闲何物比。
玉管秋风，漫声流美。
燕堂开，双按秦弦呈素指。
宝雁参差飞不起。
三五彩蟾明夜是。
屈曲阑干，断肠千里。
何许最悲秋，凄风残照。
临水复登山，莞然西笑。
车马几番尘，自古长安道。
问谁是、后来年少。
飞集两悠悠，江滨海岛。
乘雁与又凫，强分多少。
传语酒家胡，岁晚从吾好。
待做个、醉乡遗老。
粉娥齐敛千金笑。
愁结眉峰小。
渭城才唱浥轻尘。
无奈两行红泪、湿香巾。
伤心风月南城道。
几纵朱轓到。
明年载酒洛阳春。
还念淮山楼上、倚阑人。
芳草青门路。
还拂京尘东去。
回想当年离绪。
送君南浦。
愁几许。
尊酒流连薄暮。
帘卷津楼风雨。
凭阑语。
草草蘅皋赋。
分首惊鸿不驻。
灯火虹桥，难寻弄波微步。
漫凝伫。
莫怨无情流水，明月扁舟何处。
见面无多，坐来百媚生余态。
后庭春在。
折取残红戴。
小小兰舟，荡桨东风快。
和愁载。
缠绵难解。
不似罗裙带。
莫厌香醪斟绣履。
吐茵也是风流事。
今夜夜寒愁不睡。
披衣起。
挑灯开卷花生纸。
倩问尊前桃与李。
重来若个犹相记。
前度刘郎应老矣。
行乐地。
兔葵燕麦春风里。
临淮席上，有客自请履饮之，已辄呕。
有所欢，促召之，既见，如昧平生者。
是夜以病目，命幕僚主席，因赋此以调二客。
歌笑见余妍，情生眄睐。
拥髻扬蛾黛。
多态。
小花深院，漏促离襟将解。
恼人红蜡泪。
啼相对。
芳草唤愁，愁来难奈。
兰叶犹堪向谁采。
小楼妆晚，应念斑骓何在。
碧云长有待。
斜阳外。
彩舟载得离愁动。
无端更借樵风送。
波渺夕阳迟。
销魂不自持。
良宵谁与共。
赖有窗间梦。
可奈梦回时。
一番新别离。
章台游冶金龟婿。
归来犹带醺醺醉。
花漏怯春宵。
云屏无限娇。
绛纱灯影背。
玉枕钗声碎。
不待宿酲销。
马嘶催早朝。
曲门南与鸣珂接。
小园绿径飞胡蝶。
下马访婵娟。
笑迎妆阁前。
鹧鸪声几叠。
滟滟金蕉叶。
未许被香鞯。
月生楼外天。
绿杨眠后拕烟穗。
日长扫尽青苔地。
香断入帘风。
炉心檀烬红。
兰溪修祓禊。
上巳明朝是。
不许放春慵。
景阳临晓钟。
粉香映叶花羞日。
窗间宛转蜂寻蜜。
欢罢卷帘时。
玉纤匀面脂。
舞裙金斗熨。
绛襭鸳鸯蜜。
翠带一双垂。
索人题艳诗。
子规啼梦罗窗晓。
开奁拂镜严妆早。
彩碧画丁香。
背垂裙带长。
钿铮寻旧曲。
愁结眉心录。
犹恨夜来时。
酒狂归太迟。
虚堂向壁青灯灭。
觉来惊见横窗月。
起看月平西。
城头乌夜啼。
兰衾羞更入。
欹枕偷声泣。
肠断数残更。
望明天未明。
朱甍碧树莺声晓。
残醺残梦犹相恼。
薄雨隔轻帘。
寒侵白纻衫。
锦屏人起早。
惟见余妆好。
眉样学新蟾。
春愁入翠尖。
炉烟微度流苏帐。
孤衾冷叠芙蓉浪。
蟠蟀不离床。
伴人愁夜长。
玉人飞阁上。
见月还相望。
相望莫相忘。
应无未断肠。
日薄云融。
满城罗绮芳丛。
一枝粉淡香浓。
几销魂。
偏健羡、紫蝶黄蜂。
繁华梦断，酒醒来、扫地春空。
武陵原、回头何处。
情随流水无穷。
寄两行清泪，想几许残红。
惜花人老，年年奈、依旧东风。
怀彼美。
愁与泪。
分占眉丛眼尾。
求好梦、闲拥鸳鸯绮。
恨啼乌、唤人起。
目断清淮楼上，心寄长洲坊里。
迢迢地。
七百三十里。
几重山，几重水。
何处最难忘。
方豪健，放乐五云乡。
彩笔赋诗，禁池芳草，香鞯调马，辇路垂杨。
绮筵上，扇偎歌黛浅，汗浥舞罗香。
兰烛伴归，绣轮同载，闭花别馆，隔水深坊。
零落少年场。
琴心漫流怨，带眼偷长。
无奈占床燕月，侵鬓吴霜。
念北里音尘，鱼封永断。
便桥烟雨，鹤表相望。
好在后庭桃李，应记刘郎。
轰醉王孙玳瑁筵。
渴虹垂地吸长川。
侧商调里清歌送，破尽穷愁直几钱。
孤棹舣，小江边。
爱而不见酒中仙。
伤心两岸官杨柳，已带斜阳又带蝉。
白纻春衫新制。
准拟采兰修禊。
遮日走京尘，何啻分阴如岁。
留滞。
留滞。
不似行云难系。
日日春风楼上。
不见石城双桨。
鸳枕梦回时，烛泪屏山相向。
流荡。
流荡。
门外白苹溪涨。
相见时难别易。
何限玉琴心意。
眉黛只供愁，羞见双鸳鸯字。
憔悴。
憔悴。
蜡烛销成红泪。
罗绮丛中初见。
理鬓横波流转，半醉不胜情，帘影犹招歌扇。
留恋。
留恋。
秋夜辞巢双燕。
雨后一分春减。
深院落红如糁。
柳外出秋千，度日彩旗风飐。
销黯。
销黯。
门共宝奁长掩。
柳下玉骢双鞚。
蝉鬓宝钿浮动。
半醉倚迷楼，聊送斜阳三弄。
毫纵。
豪纵。
一觉扬州春梦。
江上潮回风细。
红袖倚楼凝睇。
天际认归舟，但见平林如荠。
迢递。
迢递。
人更远于天际。
梦想山阴游冶。
深径碧桃花谢。
曲水稳流觞，暖絮芳兰堪藉。
萧洒。
萧洒。
月棹烟蓑东下。
终日怀归翻送客。
春风祖席。
南城陌。
便莫惜。
离觞频卷白。
动管色。
催行色。
动管色。
催行色。
何处投鞍风雨夕。
临水驿。
空山驿。
临水驿。
空山驿。
纵明月相思千里隔。
梦咫尺。
勤书尺。
梦咫尺。
勤书尺。
留征辔，送离杯。
羞泪下，捻青梅。
低声问道几时回。
秦筝雁促，此夜为谁排。
君去也，远蓬莱。
千里地，信音乖。
相思成病底情怀。
和烦恼，寻个便，送将来。
回首扬州，猖狂十载，依然一梦归来。
但觉安仁愁鬓，几点尘埃。
醉墨碧纱犹锁，春衫白纻新裁。
认鸣珂曲里，旧日朱扉，闲闭青苔。
人非物是，半晌鸾肠易断，宝勒空回。
徒怅望、碧云销散，明月徘徊。
忍过阳台折柳，难凭陇驿传梅。
一番桃李，迎风无语，谁是怜才。
把酒欲歌骊。
浓醉何辞。
玉京烟柳欲黄时。
明日景阳门外路，相背春归。
敛泪复牵衣。
私语迟迟。
可怜谁会两心期。
惟有画帘斜月见，应共人知。
一十二都门。
梦想能频。
无言桃李几经春。
艳粉鲜香开自落，还为何人。
白纻别时新。
苒苒征尘。
镜中销瘦老于真。
赖有天涯风月在，依旧相亲。
潮涨湛芳桥。
难渡兰桡。
卷帘红袖莫相招。
十二阑干今夜月，谁伴吹箫。
烟草接亭皋。
归思迢迢。
兰成老去转无聊。
偏恨秋风添鬓雪。
不共魂销。
雨过碧云秋。
烟草汀洲。
远山相对一眉愁。
可惜芳年桥畔柳，不系兰舟。
为问木兰舟。
何处淹留。
相思今夜忍登楼。
楼下谁家歌水调。
明月杨州。
莲叶初生南浦。
两岸绿杨飞絮。
向晚鲤鱼风，断送彩帆何处。
凝伫。
凝伫。
楼外一江烟雨。
彩舫解维官柳。
楼上谁家红袖。
团扇弄微风，如为行人招手。
回首。
回首。
云断武陵溪口。
叠鼓嘲喧，彩旗挥霍，苹汀薄晚，兰舟催解。
别浦潮平，小山云断，十幅饱帆风快。
回想牵衣，愁掩啼妆，一襟香在。
纨扇惊秋，菱花怨晚，谁共蛾黛。
何处玉尊空，对松陵正美，鲈鱼瓜菜。
露洗凉蟾，潦吞平野，三万顷非尘界。
览胜情无奈。
恨难招、越人同载。
会凭紫燕西飞，更约黄鹂相待。
铁瓮城高，蒜山渡阔，干云十二层楼。
开尊待月，卷箔披风，依然灯火扬州。
绣陌南头。
记歌名宛转，乡号温柔。
曲槛俯清流。
想花阴、谁系兰舟。
念凄绝秦弦，感深荆赋，相望几许凝愁。
殷勤裁尺素，奈双鱼、难渡瓜洲。
晓鉴堪羞。
潘鬓点、吴霜渐稠。
幸于飞、鸳鸯未老，不应同是悲秋。
沈水浓熏，梅粉淡妆，露华鲜映春晓。
浅颦轻笑。
真物外，一种闲花风调。
可待合欢翠被，不见忘忧芳草。
拥膝浑忘羞，回身就郎抱。
两点灵犀心颠倒。
念乐事稀逢，归期须早。
五云闻道。
星桥畔、油壁车迎苏小。
引领西陵自远，摧手东山偕老。
殷勤制、双凤新声，定情永为好。
京口瓜洲记梦间。
朱扉犹映花关。
东风太是无情思，不许扁舟兴尽还。
春水漫，夕阳闲。
乌樯几转绿杨湾。
红尘十里扬州过，更上迷楼一借山。
宋邻东畔。
明月关深院。
玉指金徽调旧怨。
楚客归心欲断。
城隅芳草初春。
佳期重约临分。
丽句漫题双带，也愁系住行云。
厌厌别酒。
更执纤纤手。
指似归期庭下柳。
一叶西风前后。
无端不系孤舟。
载将多少离愁。
又是十分明月，照人两处登楼。
嫣然何啻千金价。
意远态闲难入画。
更无方便只尊前，说尽牵情多少话。
别来乐事经春罢。
枉度佳春抛好夜。
如今触绪易销魂，最是不堪风月下。
朝来著眼沙头认。
五两竿摇风色顺。
佳期学取弄潮儿。
人纵无情潮有信。
纷纷花雨红成阵。
冷酒青梅寒食近。
漫将江水比闲愁，水尽江头愁不尽。
春容秀润。
二十四番花有信。
鸾镜佳人。
得得浓妆样样新。
情无远近。
水阔山长分不尽。
一断音尘。
泪眼花前只见春。
闲情减旧。
无奈伤春能作瘦。
桂楫兰舟。
几送人归我滞留。
西门官柳。
满把青青临别手。
谁共登楼。
分取烟波一段愁。
多情多病。
万斛闲愁量有剩。
一顾倾城。
惟觉尊前笑不成。
探香幽径。
好住东风谁主领。
多谢流莺。
欲别频啼四五声。
南浦东风落暮潮。
祓禊人归，相并兰桡。
回身昵语不胜娇。
犹碍华灯，扇影频摇。
重泛青翰顿寂寥。
魂断高城手漫招。
佳期应待鹊成桥。
为问行云，谁伴朝朝。
芳草裙腰一尺围。
粉郎香润，轻洒蔷薇。
为嫌风日下楼稀。
杨柳青阴，深闭朱扉。
枉是尊前调玉徽。
彩鸾何事逐鸡飞。
楚台赋客莫相违。
留住行云，好待郎归。
秋半雨凉天。
望后清蟾未破圆。
二十四桥游冶处，留连。
携手娇饶步步莲。
眉宇有余妍。
初破瓜时正妙年。
玉局弹棋无限意，缠绵。
肠断吴蚕两处眠。
暂假临淮东道主，每逃歌舞华筵。
经年未办买山钱。
筋骸难强，久坐沐猴禅。
行拥一舟称浪士，五湖春水如天。
越人相顾足嫣然。
何须绣被，来伴拥蓑眠。
东山未办终焉计，聊尔西来。
花苑平台。
倦客登临第几回。
连延复道通驰道，十二门开。
车马尘埃。
怅望江南雪后梅。
一幅霜绡，麝煤熏腻纹丝缕。
掩妆无语。
的是销凝处。
薄暮兰桡，漾下苹花渚。
风留住。
绿杨归路。
燕子西飞去。
一叶西风生嫩凉。
彩舟旗影动，背斜阳。
溪流几曲似回肠。
高城远，今夜为谁长。
正节号清狂。
苎萝标韵美，倚新妆。
月华歌调转清商。
尊酒畔，好住伴刘郎。
林皋叶脱。
楼下清江阔。
船里琵琶捍拨。
弹断么弦再抹。
夜潮洲渚生寒。
城头星斗阑干。
忍话旧游新梦，三千里外长安。
沈侯销瘦。
八咏新题就。
惆怅酒醒兼梦后。
带眼如何复旧。
几时一叶兰舟。
画桡鸦轧东流。
新市小桥西畔，有人长倚妆楼。
罗襟粉汗和香浥。
纤指留痕红一捻。
离亭再卜合欢期，寻见石榴双翠叶。
危楼欲上危肠怯。
纵得鸾胶难寸接。
西风燕子会来时，好付小笺封泪帖。
别酒更添红粉泪。
促成愁醉。
相逢浅笑合微吟，撩惹到、缠绵地。
花下解携重附耳。
佳期深记。
青翰舟稳绣衾香，谁禁断、东流水。
画桥流水，宛是南州路。
转柁绿杨湾，恍然间、青楼旧处。
回肠断尽，犹剩尔多愁，记新声，怀昵语。
依约对眉宇。
袜罗香在，只欠莲随步。
无物比朝云，恨难续、高唐后赋。
迢遥此夜，泪枕不成眠，月侵窗，灯映户。
应见可怜许。
携手看花深径，扶肩待月斜廊。
临分少伫已伥伥。
此段不堪回想。
欲寄书如天远，难销夜似年长。
小窗风雨碎人肠。
更在孤舟枕上。
十二层楼，梦回缥缈非烟里。
此情何寄。
赖尔荆江水。
莫谓东君，触处逢桃李。
留深意。
温柔乡里。
自有终焉计。
不堪回首卧云乡。
羁宦负清狂。
年来镜湖风月，鱼鸟两相忘。
秦塞险，楚山苍。
更斜阳，画桥流水，曾见扁舟，几度刘郎。
半销檀粉睡痕新。
背镜照樱唇。
临风再歌团扇，深意属何人。
轻调笑，浅凝颦。
认情亲。
最难堪酒，似不胜情，依样伤春。
玉津春水如蓝。
宫柳毵毵。
桥上东风侧帽檐。
记佳节、约是重三。
飞楼十二珠帘。
恨不贮、当年彩蟾。
对构雨廉纤。
愁随芳草，绿遍江南。
楼外屏山秀。
凭阑新梦后。
归云何许误心期，候候候。
到陇梅花，渡江桃叶，断魂招手。
楚制汗衫旧。
啼妆曾枕袖。
东阳咏罢不胜情，瘦瘦瘦。
隋岸伤离，渭城怀远，一枝烟柳。
晓朦胧。
前溪百鸟啼匆匆。
啼匆匆。
凌波人去，拜月楼空。
去年今日东门东。
鲜妆辉映桃花红。
桃花红。
吹开吹落，一任东风。
风惊幕。
灯前细雨檐花落。
檐花落。
玉台清镜，泪淹妆薄。
良时不再须行乐。
王孙莫负东城约。
东城约。
一分春色，为君留著。
著春衫、玉鞭鞭马南城南。
南城南。
柔条芳草，留驻金衔。
粉娥采叶供新蚕。
蚕饥略许携纤纤。
携纤纤。
湔裙淇上，更待初三。
松门石路秋风扫。
似不许、飞尘到。
双携纤手别烟萝，红粉清泉相照。
几声歌管，正须陶写，翻作伤心调。
岩阴暝色归云悄。
恨易失、千金笑。
更逢何物可忘忧，为谢江南芳草。
断桥孤驿，冷云黄叶，相见长安道。
绣幌闲眼晓。
处处闻啼鸟。
枕上无情，斜风横雨，落花多少。
想灞桥、春色老于人，恁江南梦杳。
往事今何道。
聊咏池塘草。
怀县年来，萧萧壮发，可堪频照。
赖醉乡、佳境许徜徉，惜归欤不早。
江南又叹流寓。
指芳物、伴人迟暮。
搅晴风絮。
弄寒烟雨。
春去更无寻处。
石城楼观青霞举。
想艇子、寄谁容与。
断云荆渚。
限潮湓浦。
不见莫愁归路。
露叶栖萤，风枝袅鹊。
水堂离燕褰珠箔。
一声横玉吹流云，厌厌凉月西南落。
江际吴边，山侵楚角。
兰桡明夜芳洲泊。
殷勤留语采香人，清尊不负黄花约。
彼美吴姝唱，繁会阖闾邦。
千坊万井、斜桥曲水小轩窗。
缥缈关山台观。
罗绮云烟相半。
金石压掁撞。
痴信东归虏，黑自死心降。
范夫子，高标韵，秀眉庞。
功成长往、有人同载世无双。
物外聊从吾好。
赖尔工颦妍笑。
伴醉玉连缸。
尽任扁舟路，风雨卷秋江。
曲磴斜阑出翠微。
西州回首思依依。
风物宛然长在眼，只人非。
绿树隔巢黄鸟并，沧洲带雨白鸥飞。
多谢子规啼劝我，不如归。
蝉韵清弦，溪横翠縠。
翩翩彩鹢帆开幅。
黄帘绛幕掩香风，当筵粲粲人如玉。
浅黛凝愁，明波转瞩。
兰情似怨临行促。
不辞寸断九回肠，殷勤更唱江南曲。
小苑浴兰，微波寄叶。
石城回首山重沓。
绮窗烟雨梦佳期，飞霞艇子雕檀楫。
楼迥披襟，廊长响屟。
供愁麝月眉心帖。
紫箫闲捻度新声，有人偷倚阑干掏。
窈窕盘门西转路。
残阳映带青山暮。
最是长杨攀折苦。
堪怜许。
清霜翦断和烟缕。
春水归期端不负。
依依照影临南浦。
留取木兰舟少住。
无风雨。
黄昏月上潮平去。
啸度万松千步岭。
钱湖门外非尘境。
见底碧漪如眼净。
岚光映。
镜屏百曲新磨莹。
好月为人重破暝。
云头艳艳开金饼。
传语桂娥应耐静。
堪乘兴。
尊前听我游仙咏。
巧翦合欢罗胜子，钗头春意翩翩。
艳歌浅拜笑嫣然。
愿郎宜此酒。
行乐驻华年。
未是文园多病客，幽襟凄断堪怜。
旧游梦挂碧云边。
人归落雁后，思发在花前。
鸦背夕阳山映断，绿杨风扫津亭。
月生河影带疏星。
青松巢白鸟，深竹逗流萤。
隔水彩舟然绛蜡，碧窗想见娉婷。
浴兰熏麝助芳馨。
湘弦弹未半，凄怨不堪听。
翡翠楼高帘幕薄，温家小玉妆台。
画眉难称怯人催。
羞从面色起，娇逐语声来。
门外木兰花艇子，垂杨风扫纤埃。
平湖一镜绿萍开。
缓歌轻调笑，薄暮采莲回。
午醉厌厌醒自晚，鸳鸯春梦初惊。
闲花深院听啼莺。
斜阳如有意，偏傍小窗明。
莫倚雕阑怀往事，吴山楚水纵横。
多情人奈物无情。
闲愁朝复暮，相应两潮生。
流水苍山带廓。
寻尘迹、宛然如昨。
犹记黄花携手约。
误重来，小庭花，空自落。
不怨兰情薄。
可怜许、彩云漂泊。
紫燕西飞书漫托。
碧城中，几青楼，垂画幕。
波影翻帘，泪痕凝蜡青山馆。
故人千里念佳期，襟佩如相款。
惆怅更长梦短。
但衾枕、余芬剩暖。
半窗斜月，照人肠断，啼乌不管。
花院深疑无路通。
碧纱窗影下，玉芙蓉。
当时偏恨五更钟。
分携处，斜月小帘栊。
楚梦冷沈踪。
一双金缕枕，半床空。
画桥临水凤城东。
楼前柳，憔悴几秋风。
玉人家，画楼珠箔临津。
托微风、彩箫流怨，断肠马上曾闻。
燕堂开、艳妆丛里，调琴思、认歌颦。
麝蜡烟浓，玉莲漏短，更衣不待酒初醺。
绣屏掩、枕鸳相就，香气渐暾暾。
回廊影，疏钟淡月，几许销魂。
翠钗分、银笺封泪，舞鞋从此生尘。
住兰舟、载将离恨，转南浦、背西曛。
记取明年，蔷薇谢后，佳期应未误行云。
凤城远，楚梅香嫩，先寄一枝春。
青门外，只凭芳草，寻记郎君。
秋水斜阳演漾金。
远山隐隐隔平林。
几家村落几声砧。
记得西楼凝醉眼，昔年风物似如今。
只无人与共登临。
三扇屏山匝象床。
背灯偷解素罗裳。
粉肌和汗自生香。
易失旧欢劳蝶梦，难禁新恨费鸾肠。
今宵风月两相忘。
鼓动城头啼暮鸦。
过云时送雨些些。
嫩凉如水透窗纱。
弄影西厢侵户月，分香东畔拂墙花。
此时相望抵天涯。
烟柳春梢蘸晕黄。
井阑风绰小桃香。
觉时帘幕又斜阳。
望处定无千里眼，断来能有几回肠。
少年禁取恁凄凉。
梦想西池辇路边。
玉鞍骄马小辎軿。
春风十里斗婵娟。
临水登山漂泊地，落花中酒寂廖天。
个般情味已三年。
莲烛啼痕怨漏长。
吟蛩随月到回廊。
一屏烟景画潇湘。
连夜断无行雨梦，隔年犹有著人香。
此情须信是难忘。
闲把琵琶旧谱寻。
四弦声怨却沈吟。
燕飞人静画堂深。
欹枕有时成雨梦，隔帘无处说春心。
一从灯夜到如今。
鹦鹉无言理翠襟。
杏花零落昼阴阴。
画桥流水半篙深。
芳径与谁寻斗草，绣床终日罢拈针。
小笺香管写春心。
鹦鹉惊人促下帘。
碧纱如雾隔香奁。
雪儿窥镜晚蛾纤。
乌鹊桥边河络角，鸳鸯楼外月西南。
门前嘶马弄金衔。
宫锦袍熏水麝香。
越纱裙染郁金黄。
薄罗依约见明妆。
绣陌不逢携手伴，绿窗谁是画眉郎。
春风十里断人肠。
青翰舟中祓禊筵。
粉娥窥影两神仙。
酒阑飞去作非烟。
重访旧游人不见，雨荷风蓼夕阳天。
折花临水思茫然。
浮动花钗影鬓烟。
浅妆浓笑有余妍。
酒醺檀点语凭肩。
留不住时分钿镜，旧曾行处失金莲。
碧云芳草恨年年。
两点春山一寸波。
当筵娇甚不成歌。
动人情态可须多。
金井露寒风下叶，画桥云断月侵河。
厌厌此夜奈愁何。
清浅陂塘藕叶干。
细风疏雨鹭鸶寒。
半垂帘幕倚阑干。
惆怅窃香人不见，几回憔悴后庭兰。
行云可是渡江难。
楼角初销一缕霞。
淡黄杨柳暗栖鸦。
玉人和月摘梅花。
笑捻粉香归洞户，更垂帘幕护窗纱。
东风寒似夜来些。
牛渚天门险。
限南北、七雄豪占。
清雾敛。
与闲人登览。
待月上潮平波滟滟。
塞管轻吹新阿滥。
风满槛。
历历数、西州更点。
风软香迟，花深漏短。
可怜宵、画堂春半。
碧纱窗影，卷帐蜡灯红，鸳枕畔。
密写乌丝一段。
采苹溪晚。
拾翠沙空，尽愁倚、梦云飞观。
木兰艇子，几日渡江来，心目断。
桃叶青山隔岸。
阴晴未定。
薄日烘云影。
临水牛门花一径。
尽日鸟啼人静。
厌厌几许春情。
可怜老去兰成。
看取镊残双鬓，不随芳草重生。
小桃初谢。
双燕还来也。
记得年时寒食下。
紫陌青门游冶。
楚城满目春华。
可堪游子思家。
惟有夜来归梦，不知身在天涯。
湖上秋深藕叶黄。
清霜销瘦损垂杨。
洲嘴沙斜照暖，睡鸳鸯。
红粉莲娃何处在，西风不为管余香。
今夜月明闻水调，断人肠。
双凤箫声隔彩霞。
朱门深闭七香车。
何处探春寻旧约，谢娘家。
旖旎细风飘水麝，玲珑残雪浸山茶。
饮罢西厢帘影外，玉蟾斜。
皎镜平湖三十里。
碧玉山围四际。
莲荡香风里。
彩鸳鸯觉双飞起。
明月多情随柁尾。
偏照空床翠被。
回首笙歌地。
醉更衣处长相记。
紫府东风放夜时。
步莲秾李伴人归。
五更钟动笙歌散，十里月明灯火稀。
香苒苒，梦依依。
天涯寒尽减春衣。
凤凰城阙知何处，寥落星河一雁飞。
怊怅离亭断彩襟。
碧云明月两关心。
几行书尾情何限，一尺裙腰瘦不禁。
遥夜半，曲房深。
有时昵语话如今。
侵窗冷雨灯生晕，泪湿罗笺楚调吟。
冬冬鼓动，花外沈残漏。
华月万枝灯，还清昼。
广陌衣香度，飞盖影、相先后。
个处频回首。
锦坊西去，期约武陵溪口。
当时早恨欢难偶。
可堪流浪远，分携久。
小畹兰英在，轻付与、何人手。
不似长亭柳。
舞风眠雨，伴我一春销瘦。
飘径梅英雪未融。
芳菲消息到，杳梢红。
隔年欢事水西东。
凝思久，不语坐书空。
回想夹城中。
彩山箫鼓沸，绮罗丛。
钿轮珠网玉花骢。
香陌上，谁与斗春风。
少年侠气，交结五都雄。
肝胆洞。
毛发耸。
立谈中。
死生同。
一诺千金重。
推翘勇。
矜豪纵。
轻盖拥。
联飞鞚。
斗城东。
轰饮酒垆，春色浮寒瓮。
吸海垂虹。
闲呼鹰嗾犬，白羽摘雕弓。
狡穴俄空。
乐匆匆。
似黄粱梦。
辞丹凤。
明月共。
漾孤篷。
官冗從。
怀倥偬。
落尘笼。
簿书丛。
鹖弁如云众。
供粗用。
忽奇功。
笳鼓动。
渔阳弄。
思悲翁。
不请长缨，系取天骄种。
剑吼西风。
恨登山临水，手寄七弦桐。
目送归鸿。
翠縠参差拂水风。
暖云如絮扑低空。
丽人波脸觉春融。
缨挂宝钗初促席，檀膏微注玉杯红。
芳醪何似此情浓。
云母窗前歇绣针。
低鬟凝思坐调琴。
玉纤纤按十三金。
归卧文园犹带酒。
柳花飞度画堂阴。
只凭双燕话春心。
叠鼓新歌百样娇。
铜丸玉腕促云谣。
揭穿飞瓦雹声焦。
九曲池边杨柳陌，香轮轧轧马萧萧。
细风妆面酒痕销。
麝熏微度绣芙容。
翠衾重。
画堂空。
前夜偷期，相见却匆匆。
心事两知处问，依约是，梦中逢。
坐疑行听竹窗风。
出帘栊。
杳无踪。
已过黄昏，才动寺楼钟。
暮雨不来春又去，花满地，月朦胧。
一叶忽惊秋。
分付东流。
殷勤为过白苹洲。
洲上小楼帘半卷，应认归舟。
回首恋朋游。
迹去心留。
歌尘萧散梦云收。
惟有尊前曾见月，相伴人愁。
佩环声认腰肢软。
风里麝熏知近远。
此身常羡玉妆台，得见晓来梳画面。
回廊几步通深院。
一桁绣衣帘不卷。
酒阑歌罢欲黄昏，肠断归巢双燕燕。
银簧雁柱香檀拨。
镂板三声催细抹。
舞腰轻怯绛裙长，羞按筑球花十八。
东城柳岸匆匆发。
画舫一篙烟水阔。
可怜单枕欲眠时，还见尊前前夜月。
小院朱扉开一扇。
内样新妆，镜里分明见。
眉晕半深唇注浅。
朵云冠子偏宜面。
被掩芙蓉熏麝煎。
帘影沈沈，只有双飞燕。
心事向人犹勔腼。
强来窗下寻针线。
薄雨初寒，斜照弄晴，春意空阔。
长亭柳色才黄，远客一枝先折。
烟横水际，映带几点归鸦，东风销尽龙沙雪。
还记出关来，恰而今时节。
将发。
画楼芳酒，红泪清歌，顿成轻别。
已是经年，杳杳音尘多绝。
欲知方寸，共有几许清愁，芭蕉不展丁香结。
枉望断天涯，两厌厌风月。
为问宛溪桥畔柳。
拂水倡条，几赠行人手。
一样叶眉偏解皱。
白绵飞尽因谁瘦。
今日离亭还对酒。
唱断青青，好去休回首。
美荫向人疏似旧。
何须更待秋风后。
斗酒才供泪，扁舟只载愁。
画桥青柳小朱楼。
犹记出城车马、为迟留。
有恨花空委，无情水自流。
河阳新鬓尽禁秋。
萧散楚云巫雨、此生休。
厌莺声到枕，花气动帘，醉魂愁梦相半。
被惜余薰，带惊剩眼。
几许伤春晚。
泪竹痕鲜，佩兰香老，湘天浓暖。
记小江、风月佳时，屡约非烟游伴。
须信鸾弦易断。
奈云和再鼓，曲终人远。
认罗袜无踪，旧处弄波清浅。
青翰棹舣，白苹洲畔。
尽目临皋飞观。
不解寄、一字相思，幸有归来双燕。
前遍，润一横字，已续二十五字写之云杨花落。
燕子横穿朱阁。
常恨春醪如水薄。
闲愁无处著。
绿野带江山络角。
桃叶参差前约。
历历短樯沙外泊。
东风晚来恶。
几许伤春春复暮。
杨柳清阴，偏碍游丝度。
天际小山桃叶步。
白头花满湔裙处。
竟日微吟长短句。
帘影灯昏，心寄胡琴语。
数点雨声风约住。
朦胧淡月云来去。
思前别。
记时节。
美人颜色如花发。
美人归。
天一涯。
娟娟姮娥，三五满还亏。
翠眉蝉鬓生离诀。
遥望青楼心欲绝。
梦中寻。
卧巫云。
觉来珠泪，滴向湘水深。
愁无已。
奏绿绮。
历历高山与流水。
妙通神。
绝知音。
不知暮雨朝云、何山岑。
相思无计堪相比。
珠箔雕阑几千里。
漏将分。
月窗明。
一夜梅花忽开、疑是君。
牛诸天门险，限南北七豪雄占。
清雾敛，与闲人登览。
待月上潮平波滟滟。
塞管轻软新阿滥。
风满槛，历历数西州更点。
湖上兰舟暮发。
扬州梦断灯明灭。
想见琼花开似雪。
帽檐香，玉纤纤，曾为折。
渔管吹还咽。
问何意、煎人愁绝。
江北江南新念别。
掩芳尊，与谁同，今夜月。
溪声急。
无数落花漂出。
燕子分泥蜂酿蜜。
迟迟艳风日。
须信芳菲随失。
况复佳期难必。
拟把此情书万一。
愁多翻阁笔。
冷香浮动。
望处欲生胡蝶梦。
晓日曈昽。
愁见凝酥暖渐融。
鼓催歌送。
芳酒一尊谁与共。
寂寞墙东。
门掩黄昏满院风。
一笛清风弄袖，新月梳云缕。
澄凉夜色，才过几点黄昏雨。
侠少朋游，正喜九陌消尘土。
鞭穗袅、紫骝花步。
过朱户。
认得宫妆，为谁重扫新眉妩。
徘徊片响难问，桃李都无语。
十二青楼下，指灯火章台路。
不念人、肠断归去。
雪絮凋章。
梅粉华妆。
小芒台、榧机罗缃素，古铜蟾砚滴，金雕琴荐，玉燕钗梁。
五马徘徊长路，漫非意、凤求凰。
认兰情、自有怜才处，似题桥贵客，栽花潘令，真画眉郎。
乔家深闭郁金堂。
朝镜事梅妆。
云鬟翠钿浮动，微步拥钗梁。
情尚秘，色犹庄。
递瞻相。
弄丝调管，时误新声，翻试周郎。
水晶宫绕千家，卞山倒影双溪里。
白苹洲渚，诗成春晚，当年此地。
行遍瑶台，弄英携手，月婵娟际。
算多情小杜，风流未睹，空肠断、枝间子。
一似君恩赐与，贺家湖、千峰凝翠。
黄粱未熟，红旌已远，南柯旧事。
常恐重来，夜阑相对，也疑非是。
向松陵回首，平芜尽处，在青山外。
谓东坡、未老赋归来，天未遣公归。
向西湖两处、秋波一种，飞霭澄辉。
又拥竹西歌吹，僧老木兰非。
一笑千秋事，浮世危机。
应倚平山栏槛，是醉翁饮处。
江雨霏霏。
送孤鸿相接，今古眼中稀。
念平生、相从江海，任飘蓬、不遣此心违。
登临事，更何须惜，吹帽淋衣。
谓东风、定是海东来，海上最春先。
乍微阳破腊，梅心已省，柳意都还。
雪后南山耸翠，平野欲生烟。
记得相逢日，如上林边。
莫叹春光易老，算今年春老，还有明年。
叹人生难得，常好是朱颜。
有随轩、金钗十二，为醉娇、一曲踏珠筵。
功名事，算何如此，花下尊前。
鸥起苹中，鱼惊荷底，画船天上来时。
翠湾红渚，宛似武陵迷。
更晚青山更好，孤云带、远雨丝垂。
清歌里，金尊未掩，谁使动分携。
竹林、高晋阮，阿咸潇散，犹愧风期。
便弃官终隐，钓叟苔矶。
纵是冥鸿云外，应念我、垂翼低飞。
新词好，他年认取，天际片帆归。
千里相思，况无百里，何妨暮往朝还。
又正是、梅初淡伫，禽未绵蛮。
陌上相逢缓辔，风细细、云日斑斑。
新晴好，得意未妨，行尽青山。
应携后房小妓，来为我，盈盈对舞花间。
便拚了、松醪翠满，蜜炬红残。
谁信轻鞍射虎，清世里、曾有人闲。
都休说，帘外夜久春寒。
才短官慵，命奇人弃，年年故里来还。
记往岁、莲塘送我，远赴荆蛮。
莫道风情似旧，青镜里、绿鬓新斑。
佳人怪，把盏为我，微敛眉山。
从来嗣宗高韵，独见赏，青云敻绝尘间。
谩回首、平生醉语，一梦惊残。
莫笑移花种柳，应备办、投老同闲。
从枯槁，松桧耐得霜寒。
买陂塘、旋栽杨柳，依稀淮岸江浦。
东皋嘉雨新痕涨，沙觜鹭来鸥聚。
堪爱处最好是、一川夜月光流渚。
无人独舞。
任翠幄张天，柔茵藉地，酒尽未能去。
青绫被，莫忆金闺故步。
儒冠曾把身误。
弓刀千骑成何事，荒了邵平瓜圃。
君试觑。
满青镜、星星鬓影今如许。
功名浪语。
便似得班超，封侯万里，归计恐迟暮。
松菊堂深，芰荷池小，长夏清暑。
燕引雏还，鸠呼妇往，人静郊原趣。
麦天已过，薄衣轻扇，试起绕园徐步。
听衡宇、欣欣童稚，共说夜来初雨。
苍菅径里，紫葳枝上，数点幽花垂露。
东里催锄，西邻助饷，相戒清晨去。
斜川归兴，翛然满目，回首帝乡何处。
只愁恐、轻鞭犯夜，灞陵旧路。
归去。
奈故人、尚作青眼相期，未许明时归去。
放怀处。
买得东皋数亩，静爱园林趣。
任过客、剥啄相呼昼扃户。
堪笑儿童事业，华颠向谁语。
草堂人悄，圆荷过微雨。
都付邯郸，一枕清风，好梦初觉，砌下槐影方停午。
南园佳致偏宜暑。
两两三三修篁，新篁新出初齐，猗猗过檐侵户。
听乱飐芰荷风，细洒梧桐雨。
午余帘影参差，远林蝉声，幽梦残处。
凝伫。
既往尽成空，暂遇何曾住。
算人间事、岂是追思，依依梦中情绪。
观数点茗浮花，一缕香萦炷。
怪来人道陶潜，做得羲皇侣。
红日葵开，映墙遮牖，小斋端午。
杯展荷金，簪抽笋玉，幽事还数。
绿窗纤手，朱奁轻缕。
争斗彩丝艾虎。
想沈江怨魄归来，空惆怅、对菰黍。
朱颜老去，清风好在，未减佳辰欢聚。
趣蜡酒深斟，菖葅细糁，围坐从儿女。
还同子美，江村长夏，闲对燕飞鸥舞。
算何须、楚王雄风，方消畏暑。
田野闲来惯。
睡起初惊晓燕。
樵青走挂小帘钩，南园昨夜，细雨红芳遍。
平芜一带烟光浅。
过尽南归雁。
俱远。
凭栏送目空肠断。
好景难常占。
过眼韶华如箭。
莫教鶗鴂送韶华，多情杨柳，为把长条绊。
清樽满酌谁为伴。
花下提壶劝。
何妨醉卧花底，愁容不上春风面。
萱草戎葵，松菊堂深犹畏暑，晚云催雨霭帘栊。
满楼风。
池莲翻倒小莲红。
看扫鉴、天清似水，一轮明月却当空。
画栏中。
春又去，似别佳人幽恨积。
闲庭院，翠阴满，添昼寂。
一枝梅最好，至今忆。
正梦断，炉烟袅，参差疏帘隔。
为何事、年年春恨，问花应会得。
东城南陌路岐斜。
芳草遍藏遮。
黄鹂自是来晚，莫恨海棠花。
惊雪絮，满天涯。
送春赊。
问春莫是，忆著东君，自去还家。
春辞我向何处。
怪草草、夜来风雨。
一簪华发，少欢饶恨，无计殢春且住。
春回常恨寻无路。
试向我、小园徐步。
一阑红药，倚风含露。
春自未曾归去。
雪消闲步花畔。
试屈指、早春将半。
樱桃枝上最先到，却恨小梅芳浅。
忽惊拂水双来燕。
暗自忆、故人犹远。
一分风雨占春愁，一来又对花肠断。
永日向人妍，百合忘忧草。
午枕梦初回，远柳蝉声杳。
藓井出冰泉，洗沦烦襟了。
却挂小帘钩，一缕炉烟袅。
前岁栽桃，今岁成蹊。
更黄鹂、久住相知。
微行清露，细履斜晖。
对林中侣，闲中我，醉中谁。
何妨到老，常闲常醉，任功名、生事俱非。
衰颜难强，拙语多迟。
但酒同行，月同坐，影同嬉。
小园过午，便觉凉生翠柏。
戎葵闲出墙红，萱草静依径绿。
还是去年，浮瓜沈李，追凉故绕池边竹。
小筵促。
忽忆杨梅正熟。
下山南畔，画舸笙歌逐。
愁凝目。
使君彩笔，佳人锦字，断弦怎续。
尽日栏干曲。
小楼新创堪临远。
一带寒山都入眼。
人间应未觉春归，楼上已先变柳眼。
风威自与微阳战。
雪意不遮残腊换。
少须文栋燕双回，来看东城花一片。
归鸟翩翩，楼上黄昏。
黯天气、残照余痕。
曲栏干里，有个愁人。
向不言中，千载事，一年春。
春来似客，春归如云，付楼前、行路双轮。
倾江变酒，举斛为尊，断浮生外，愁千丈，不关身。
小楼独上暮钟时。
红霞楼外飞。
烟中远鸟一双归。
城门灯火微。
横短吹，傍危梯。
冰轮涌海迟。
天涯幽恨有谁知。
凉风时动衣。
梅梢琼绽，东君次第开桃李。
痛年年、好风景，无事对花垂泪。
园里。
旧赏处、幽葩柔条，一一动芳意。
恨心事。
春来间阻，忆年时、把罗袂。
雅戏。
樱桃红颗，为插边明丽。
又渐是。
樱桃尝新，忍把旧游重记。
何意。
便云收雨歇，瓶沈簪折雨无计。
谩追梅。
凭谁向说，只厌厌地。
渐老闲情减。
春山事、撩心眼。
似血桃花，似雪梨花相间。
望极雅川，阳焰迷归雁。
征鞍方长坂。
正魂乱。
旧事如云散。
良游盛年俱换。
罢说功名，但觉青山归晚。
记插宫花，扶醉蓬莱殿。
如今霜尘满。
双鸳池沼水融融。
桂堂东。
又春风。
今日看花，花胜去年红。
把酒问花花不语，携手处，遍芳丛。
留春且住莫匆匆。
秉金笼。
夜寒浓。
沈醉插花，走马月明中。
待得醒时君不见，不随水，即随风。
当时我醉，美人颜色，如花堪悦。
今日美人去，恨天涯离别。
青楼朱箔，婵娟蟾桂，三五初圆，伤二八、还又缺。
空伫立，一望一见心绝。
心绝。
顿成凄凉，千里音尘，一梦欢娱，推枕惊巫山远，洒泪对湘江阔。
美人不见，愁人看花，心乱念愁，奏绿绮、弦清切。
何处有知音，此恨难说。
怨歌未阕。
恐暮雨收、行云歇。
窗梅发。
乍似睹、芳容冰洁。
问春何苦匆匆，带风伴雨如驰骤。
幽葩细萼，小园低槛，壅培未就。
吹尽繁红，占春长久，不如垂柳。
算春常不老，人愁春花，愁只是、人间有。
春恨十常八九。
忍轻辜、芳醪经口。
那知自是，桃花结子，不因春瘦。
世上功名，老来风味，春归时候。
纵樽前痛饮，狂歌似旧，情难依旧。
群芳老尽，海棠花时候。
雨过寒轻好清昼。
最妖饶一段，全是初开，云鬟小，涂粉施朱未就。
全开还自好，骀荡春余，百样宫罗斗繁绣。
纵无语也，心应恨来迟，恰柳絮、将春归后。
醉犹倚柔柯，怯黄昏，这一点愁，须共花同瘦。
年年青眼。
为江梅肠断。
一句新诗思无限。
向碧琼枝上，白玉葩中、春犹浅。
一点龙香清远。
谁抛倾国艳。
昨夜前村，都恐东皇未曾见。
正倚墙红杏，芳意浓时，惊千片。
何许飘零仙馆。
待冰雪丛中看奇姿，乍一笑能回，上林冬暖。
雪里清香，月下疏枝。
更无花、比并琼姿。
一年一见，千绕千回。
向未开时，愁花放，恐花飞。
芳樽移就，幽葩折取，似玉人，携手同归。
扬州应记，东合逢时。
恨刘郎误，题诗句，怨桃溪。
开时似雪。
谢时似雪。
花中奇绝。
香非在蕊，香非在萼，骨中香彻。
占溪风，留溪月。
堪羞损、山桃如血。
直饶更、疏疏淡淡，终有一般情别。
去年初见早梅芳。
一春忙。
短红墙。
马上不禁、花恼只颠狂。
苏晋长斋犹好事，时唤我，举离觞。
今年春事更茫茫。
浅宫妆。
断人肠。
一点多情、天赐骨中香。
赖有飞凫贤令尹，同我过，小横塘。
人间花老，天涯春去，扬州别是风光。
红药万株，佳名千种，天然浩态狂香。
尊贵御衣黄。
未便教西洛，独占花王。
困倚东风，汉宫谁敢斗新妆。
年年高会维阳。
看家夸绝艳，人诧奇芳。
结蕊当屏，联葩就幄，红遮绿绕华堂。
花百映交相。
更秉菅观洧，幽意难忘。
罢酒风亭，梦魂惊恐在仙乡。
百紫千红，占春多少，共推绝世花王。
西都万家俱好，不为姚黄。
谩肠断巫阳。
对沈香、亭北新妆。
记清平调，词成进了，一梦仙乡。
天葩秀出无双。
倚朝晖，半如酣酒成狂。
无言自有，檀心一点偷芳。
念往事情伤。
又新艳、曾说滁阳。
纵归来晚，君王殿后，别是风光。
百紫千红翠。
唯有琼花特异。
便是当年，唐昌观中玉蕊。
尚记得、月里仙人来赏，明日喧传都市。
甚时又，分与扬州本，一朵冰姿难比。
曾向无双亭边，半酣独倚。
似梦觉，晓山瑶台十里。
犹忆飞琼标致。
雨过园亭绿暗时。
樱桃红颗压枝低。
绿兼红好眼中迷。
荔子天教生处远，风流一种阿谁知。
最红深处有黄鹂。
心忆春归，似佳人未来，香径无迹。
雪里红梅，因甚早知消息。
百卉芳心正寂。
夜不寐、幽姿脉脉。
图清晓、先作宫妆，似防人见偷得。
真香媚情动魄。
算当时寿阳，无此标格。
应寄扬州，何郎旧曾相识。
花似何郎鬓白。
恐花笑、逢花羞摘。
那堪羌管惊心，也随繁杏抛掷。
常岁海棠时，偷闲须到。
须病寻芳懒春老。
偶来恰值，半谢妖饶犹好。
便呼诗酒伴，同倾倒。
繁枝高荫，疏枝低绕。
花底杯盘花影照。
多情一片，恨我归来不早。
断肠铺碎锦，门前道。
今春闰好。
怪重阳菊早。
满槛煌煌看霜晓。
唤金钱翠雨，不称标容，潇洒意、陶潜诗中能道。
不应夸绝艳，曾妒春华，因甚东君意不到。
又似锁，三千汉女，偏教明妃、怨西风边草。
也何必、牛山苦沾衣，算只好龙山，醉狂吹帽。
众芳残。
海棠正轻盈，绿鬓朱颜。
碎锦繁绣，更柔柯映碧，纤搊匀殷。
谁与将红间白，采薰笼、仙衣覆斑斓。
如有意、浓妆淡抹，斜倚栏干。
夭饶向晚春后，惯因欹晴景，愁怕朝寒。
纵有狂雨，便离披损，不奈幽闲。
素李来禽总俗，谩遮映、终羞格疏顽。
谁采顾，斜风教舞，月下庭间。
青帝晓来风，偏傍梅梢紧。
未放玉肌开，已觉龙香喷。
此意比佳人，争奈非朱粉。
惟有许飞琼，风味依稀近。
庐山瑶草四时春。
烟锁上宫门。
记得南游，偶寻飞涧，一洗庾公尘。
香炉高咏君家事，文彩近前人。
它日骑鲸，尚怜迷路，与问众仙真。
如今田野谩抛春。
红雨掩衡门。
懒读诗书，欠伸扶杖，几案任生尘。
从教便向东山老，谁知是个中人。
莫怪年来，倦寻城市，嫌我性情真。
华鬓春风，长歌罢、伤今感昨。
春正好、瑶墀已叹，侍臣冥寞。
牙帐尘昏余剑戟，翠帷月冷虚弦索。
记往岁、龙坂误曾登，今飘泊。
贤人命，从来薄。
流水意，知谁托。
绕南枝身似，未眠飞鹊。
射虎山边寻旧迹，骑鲸海上追前约。
便江湖、与世永相忘，还堪乐。
丹府黄香堪笑。
章台坠鞭年少。
细雨春风花落处，醉里中人传韶。
却上五湖船，悲歌楚狂同调。
青草荆江波渺。
香炉紫霄簪小。
人去江山长依旧，幼妇空传辞妙。
洒泪作招魂，枫林子规啼晓。
江头苑外。
常记同朝退。
飞骑轧，鸣珂碎。
齐讴云绕扇，赵舞风回带。
岩鼓断，杯盘藉草犹相对。
洒涕谁能会。
醉卧藤阴盖。
人已去，词空在。
兔园高宴悄，虎观英游改。
重感慨，惊涛自卷珠沈海。
黯黯青山红日暮。
浩浩大江东注。
余霞散绮，向烟波路。
使人愁，长安远，在何处。
几点渔灯小，迷近坞。
一片客帆低，傍前浦。
暗想平生，自悔儒冠误。
觉阮途穷，归心阻。
断魂素月，一千里、伤平楚。
怪竹枝歌，声声怨，为谁苦。
猿鸟一时啼，惊岛屿。
烛暗不成眠，听津鼓。
莫话南征，船头转、三千余里。
未叹此、浮生飘荡，但伤佳会。
满眼青山芳草外，半篙碧水斜阳里。
问此中、何处芰荷深，渔人指。
清时事，羁游意。
尽付与，狂歌醉。
有多才南阮，自为知己。
不似朱公江海去，未成陶令田园计。
便楚乡、风景胜吾乡，何人对。
草草蛩吟噎。
暗柳萤飞灭。
空庭雨过，西风紧，飘黄叶。
卷书帷寂静，对此伤离别。
重感叹、中秋数日又圆月。
沙觜樯竿上，淮水阔。
有飞凫客，词珠玉，气冰雪。
且莫教皓月，照影惊华发。
问几时、清尊夜景共佳节。
暗忆少年豪气，烂南国、蓬岛风光。
醉倚吴王宫殿，不解悲凉。
舞犹慵、小腰似柳，歌尚怯、娇语如簧。
好林塘。
玳筵留住，彩舫携将。
清狂。
扬州一梦，中山千日，名利都忘。
细数从前，眼中欢事尽成伤。
去船迷、乱花流水，遗佩悄、寒草空江。
黯愁肠。
暮云吟断，青鬓成霜。
柳老荷花尽。
夜来霜落平湖净。
征雁横天鸥舞乱，鱼游清镜。
又还是、当年我向江南兴。
移画船、深渚蒹葭映。
对半篙碧水，满眼青山魂凝。
一番伤华鬓。
放歌狂饮犹堪逞。
水驿孤帆明夜事、此欢重省。
梦回处、诗塘春草愁难整。
官情与、归期终朝竞。
记它年相访，认取斜川三迳。
山水光中清无暑。
是我消魂别处。
只有多情雨。
会人深意留人住。
不见梅花来已暮。
未见荷花又去。
图画他年觑。
断肠千古苕溪路。
消暑楼前双溪市。
尽住水晶宫里。
人共荷花丽。
更无一点尘埃气。
不会史君匆匆至。
又作匆匆去计。
谁解连红袂。
大家都把兰舟系。
忆向吴兴假守。
双溪四垂高柳，仪凤桥边兰舟过，映水雕甍华牖。
烛下小红妆，争看史君归后。
携手松亭难又。
题诗水轩依旧。
多少绿荷相倚恨，背立西风回首。
怅望采莲人，烟波万重吴岫。
欲买庐山，山前三亩，小桥横过松间。
变名吴市，谁认旧容颜。
最好栖贤峡外，应自此、都隔尘寰。
人稀到，壶中化国，光景更堪闲。
无心，求至道，柴门闭了，饱睡甘餐。
幸儿成孙长，为扫家山。
若问它年归去，蓦地也、双桨来还。
愁难会，清风万壑，高处正跻攀。
闲说秋来，乘槎心懒，梦回三岛波间。
便思黄帽，同我老山颜。
上界仙人官府，何似我、萧散尘寰。
云无止，流泉自急，此意本来闲。
寂寥，松桂圃，陪君好语，亦可忘餐。
况琼枝玉蕊，秀满春山。
若问幽栖何意，莫道是、飞鸟知还。
无言处，孙登半岭，高韵更难攀。
归去来兮，名山何处，梦中庐阜嵯峨。
二林深处，幽士往来多。
自画远公莲社，教儿诵、李白长歌。
如重到，丹崖翠户，琼草秀金坡。
生绡，双幅上，诸贤中履，文彩天梭。
社中客，禅心古井无波。
我似渊明逃社，怡颜盼、百尺庭柯。
牛闲放，溪童任懒，吾已废鞭蓑。
庐山小隐。
渐年来疏懒，浸浓归兴。
彩桥飞过，深溪地底，奔雷余韵。
香炉照日，望处与、青霄近。
想群仙、呼我应还，怪来须丝垂镜。
海上云车回轫。
少姑传、金母信。
森翠裾琼佩，落日初霞，纷纭相映。
谁见壶中景。
花洞里、杳然渔艇。
别是个、潇洒乾坤，世情尘土休问。
去年时。
正愁绝，过却红杏飞。
沈吟杏子青时。
追悔负好花枝。
今年又春到，傍小阑、日日数花期。
花有信，人却无凭，故教芳意迟迟。
及至待得融怡。
未攀条拈蕊，已叹春归。
怎得春如天不老，更教花与月相随。
都将命、拚与酬花，似岘山、落日客犹迷。
尽归路，拍手拦街，笑人沈醉如泥。
喜秋晴。
淡云萦缕，天高群雁南征。
正露冷初减兰红，风紧潜凋柳翠，愁人漏长梦惊。
重阳景物凄清。
渐老何时无事，当歌好在多情。
暗自想、朱颜并游同醉，官名缰锁，世路蓬萍。
难相见，赖有黄花满把，从教渌酒深倾。
醉休醒。
醒来旧愁旋生。
尽说彭门新半刾，昆吾剸玉如泥。
功名余事不须为。
才情诗里见，风味酒边知。
好在阿咸同老也，青云往岁心期。
千钟百首兴来时。
伯伦从妇劝，元亮信儿痴。
十岁儿曹同砚席，华裾织翠如葱。
一生心事醉吟中。
相逢俱白首，无语对西风。
莫道樽前情调减，衰颜得酒能红。
可怜此会意无穷。
夜阑人总睡，独绕菊花丛。
谯园幽古，烟锁前朝桧。
摇落枣红时，满园空、几株苍翠。
史君才誉，金殿握兰人，将风调，改荒凉，便是嬉游地。
刘郎莫问，去后桃花事。
司马更堪怜，掩金觞、琵琶催泪。
愁来不醉。
不醉奈愁何，汝南周，东阳沈，劝我如何醉。
金樽玉酒，佳味名仙桧。
恐是九龙泉，堪一饮、霜毛却翠。
何须说此，只但饮陶陶，灯光底，百花春，自是仙家地。
星郎早贵，惯见风流事。
留我不须归，倒尊空、烛堆红泪。
飞凫令尹，才调更翩翩，休吊古，枉伤神，有兴来同醉。
兰台仙史，好在多情否。
不寄一行书，过西风、飞鸿去后。
功名心事，千载与君同，只狂饮，只狂吟，绿鬓殊非旧。
山歌村馆，愁醉浔阳叟。
且借两州春，看一曲、樽前舞袖。
古来毕竟，何处是功名，不同饮，不同吟，也劝时开口。
扬州全盛，往事今何处。
帆锦两明珠，罥蔷薇、月中嬉语。
朱衣白面，公子似神仙，登云屿。
临烟渚。
狂醉成怀古。
兰舟归后，谁与春为主。
吟笑我重来，倚琼花、东风日暮。
吴霜点鬓，流落共天涯，竹西路。
高阳侣。
魂梦应相遇。
牵人意。
高堂照碧临烟水。
清秋至。
东山时伴，谢公携妓。
黄菊虽残堪泛蚁。
乍寒犹有重阳味。
应相记。
坐中少个，孟嘉狂醉。
丝管闹南湖，湖上醉游时晚。
独看小桥官柳，泪无言偷满。
坐中谁唱解愁辞，红妆劝金盏。
物是奈人非是，负东风心眼。
西城北渚旧追随。
荒台今是非。
白苹无主绿浦迷。
停舟忆旧时。
双鸭戏，乱鸥飞。
人家烟雨西。
不成携手折芳菲。
兰柳惆怅归。
一濠秋水净涟漪。
红妆照水嬉。
攀条寻藕怯船移。
浮萍湿绣衣。
临好景，惜轻归。
夕阳洲渚迷。
城门灯火簇轮蹄。
沙鸥飞去时。
儿童嬉戏杏花堤。
春归不解悲。
重来草露湿人衣。
无花空绕枝。
曾学道，久忘机。
一尊甘若饴。
平生鱼鸟与同归。
临风心自知。
往岁真源谪去。
红泪扬州留住。
饮罢一帆东去，去入楚江寒雨。
无绪。
无绪。
今夜秦淮泊处。
王孙眉宇凤凰雏。
天与世情疏。
扬州坐上琼花底，佩锦囊、曾忆奚奴。
金盏醉挥，满身花影，红袖竞来扶。
十年一梦访林居。
离缺重踟蹰。
应怜肺病临邛客，寄洞庭、春色双壶。
天气未佳，梅花正好，曾醉燕堂无。
碧山无意解银鱼。
花底且携壶。
华颠又喜熊罴且，笑骐骥、老反为驹。
文史渐抛，功名更懒，随处见真如。
高情敢并汉庭疏。
长揖去田庐。
囊无上赐金堪散，也未妨、山猎溪渔。
廉颇纵强，莫随年少，白马向黄榆。
飞凫仙令气如虹。
脱屐向尘笼。
凌烟画像云台议，似眼前、百草春风。
盏里圣贤，壶中天地，高兴更谁同。
应怀得隽大明宫。
无事老冯公。
玉山且向花间倒，任从笑、老入花丛。
三径步余，一枝眠稳，心事付千钟。
曾唱牡丹留客饮，明年何处相逢。
忽惊鹊起落悟桐。
绿荷多少恨，回首背西风。
莫叹今宵身是客，一尊未晓犹同。
此身应以去来鸿。
江湖春水阔，归梦故园中。
常记河阳花县里，恰如饭颗山逢。
春城何处满丝桐。
纶巾并羽扇，君有古人风。
重向梁王台畔见，黄花绿酒谁同。
新诗别后寄南鸿。
回头思照碧，人在白云中。
帐饮都门春浪惊。
东飞身与白鸥轻。
淮山一点眼初明。
谁使梦回兰芷国，却将春去凤凰城。
樯乌风转不胜情。
无穷官柳，无情画舸，无根行客。
南山尚相送，只高城人隔。
罨画园林溪绀碧。
算重来、尽成陈迹。
刘郎鬓如此，况桃花颜色。
旧山铅椠倦栖迟。
叩宸闱。
向淮圻。
五马行春，初喜后车随。
太守风流容客醉，花压帽，酒淋衣。
隋宫烟外草萋萋。
菊花时。
动旌旗。
起舞留公，且住慰相思。
王粲诗成何处寄，人北去，雁南飞。
江南载酒平生事。
游宦如萍寄。
蓬山归路傍银台。
还是扬州一梦、却惊回。
年年后土春来早。
不负金尊倒。
明年珠履赏春时。
应寄琼花一朵、慰相思。
诸阮英游，尽千钟饮量，百丈词源。
对舞春风，螺髻小双莲。
念两处、登高临远，又伤芳物新年。
此泪不待，桓伊危柱哀弦。
身闲未应无事，趁栽梅径里，插柳池边。
野鹤飘飖，幽兴在青田。
也莫话、书生豪气，更铭功业燕然。
毕竟得意，何如月下花前。
凤诏传来绛阙，当宁思贤辅。
淮海甘棠惠花，霖雨商岩吉梦，熊虎周郊旧卜。
千秋盛际，催促朝天归去。
动离绪。
空眷恋，难暂驻。
新植双亭临水，风月佳名未睹。
淮拟金尊时举。
况乐府、风流一部。
妍歌妙舞，萦云回雪，亲教与，恨难诉。
争欲攀辕借住。
功成绣衮，重兴江山作主。
年年不放春闲了。
今岁衔杯少。
来时柳上浅金黄，归路玉绵吹帽。
惜春长似，五陵狂俊，不道朱颜老。
斜烟薄雨青林杳。
犹有莺声到。
西园红艳绿盘龙，辜负一年春好。
锦城乐事，不关愁眼，何似还家早。
宫里妒娥眉，十载辞君去。
翠袖怯天寒，修竹无人处。
今日近君家，望极香车骛。
一水是红墙，有恨无由语。
十年不向都门道。
信匹马、羞重到。
玉府骖鸾犹年少。
宫花头上，御炉烟底，常日朝回早。
霞觞翻手群仙笑。
恨尘士人间易春老。
白发愁占彤庭杳。
红墙天阻，碧濠烟锁，细雨迷芳草。
去年暑雨钩盘，夜阑睡起同征辔。
今年芳草，齐河古岸，扁舟同舣。
萍梗孤踪，梦魂浮世。
别离常是。
念当时绿鬓，狂歌痛饮，今憔悴、东风里。
此去济南为说。
道愁肠、不醒犹醉。
多情北渚，两行烟柳，一湖春水。
还唱新声，后人重到，应悲桃李。
待归时，揽取庭前皓月，也应堪寄。
霜细犹欺柳，风柔已弄梅。
东园捶鼓赏新醅。
唤取舞周歌沈、探春回。
妙舞堪千盏，长歌可百杯。
笑人将恨上春台。
劝我十分一举、两眉开。
高鸿远鹜。
溪山一带人烟簇。
知君舟近渔矶宿。
轻素横溪，天淡挂寒玉。
谁家红袖阑干曲。
南陵风软波平绿。
幽吟无伴芳尊独。
清瘦休文，一夜伤单縠。
忆昔论心，尽青云少年，燕赵豪俊。
二十南游，曾上会稽千仞。
捐袂江中往岁，有骚人、兰荪遗韵。
嗟管鲍、当日贫交，半成翻手难信。
君如未遇元礼，肯抽身盛时，寻我幽隐。
此事谈何容易，骥才方骋。
彩舫红妆围定，笑西风、黄花班鬓。
君欲问、投老生涯，醉乡岐路偏近。
谪宦江城无屋买，残僧野寺相依。
松间药臼竹间衣。
水穷行到处，云起坐看时。
一个幽禽缘底事，苦来醉耳边啼。
月斜西院愈声悲。
青山无限好，犹道不如归。
原桑飞尽霜空杳。
霜夜愁难晓。
油灯野店怯黄昏。
穷途不灭酒杯深。
故人心。
羊山古道行人少。
也送行人老。
一般别语重千金。
明年过我小园林。
话如今。
少日狂游好。
阆苑花间同低帽。
不恨千金轻散尽，恨花残莺老。
命小辔、翩翩随处金尊倒。
从市人、拍手拦街笑。
镇琼楼归卧，丽日三竿未觉。
迷路桃源了。
乱山沈水何由到。
拨断朱弦成底事，痛知音人悄。
似近日、曾教青鸟传佳耗。
学凤箫、拟入烟萝道。
问刘郎何计，解使红颜却少。
新秋近，晋公别馆开筵。
喜清时、衔杯乐圣，未饶绿野堂边。
绣屏深、丽人乍出，坐中雷雨起鹍弦。
花暖间关，冰凝幽咽。
宝钗摇动坠金钿。
未弹了、昭君遗怨，四坐已凄然。
西风里、香街驻马，嬉笑微传。
算从来、司空惯，断肠初对云鬟。
夜将阑、井梧下叶，砌蛩收响悄林蝉。
赖得多愁，浔阳司马，当时不在绮筵前。
竞叹赏、檀槽倚困，沈醉到觥船。
芳春调、红英翠萼，重变新妍。
满湖高柳摇风，坐看骤雨来湖面。
跳珠溅玉，圆荷翻倒，轻鸥惊散。
堂上凉生，槛前暑退，罗裾凌乱。
想东山谢守，纶巾羽扇，高歌下、青天半。
应记狂吟司马，去年时、黄花高宴。
竹枝苦怨，琵琶多泪，新年鬓换。
常恐归时，眼中物是，日边人远。
望隋河一带，伤心雾霭，遣离魂断。
歌阕琼筵，暗失金貂侣。
说衷肠、丁宁嘱付。
棹举帆开，黯行色、秋将暮。
欲去。
待却回、高城已暮。
渔火烟村，但触目伤离绪。
此情向、阿谁分诉。
那里思量，争知我，思量苦。
最苦。
睡不著、西风夜雨。
身外闲愁空满眼，就中欢事常稀。
明年应赋送君诗。
试从今夜数，相会几多时。
浅酒欲邀谁共劝，深情惟有君知。
东溪春近好同归。
柳垂江上影，梅谢雪中枝。
自古齐山重九胜，登临梦想依依。
偶来恰值菊花时。
难逢开口笑，须插满头归。
昨夜一江风色好，平明秋浦帆飞。
可怜如赴史君期。
且当酬令节，不用叹斜晖。
乡物牵情，家山回首，浩然归兴难收。
报恩心事，投老拚悠悠。
却笑当年牛下，轻自许、激烈寒讴。
成何事，夷犹桂辑，兰芷咏芳洲。
人生，萍梗迹，谁非乐土，何处吾州。
算不须，临岐惝恍迟留。
要看香炉瀑布，丹枫乱、江色凝秋。
真堪与，潇湘暮雨，图上画扁舟。
跨鹤扬州一梦回。
东风拂面上平台。
阆苑花前狂覆酒。
拍手。
东风骑凤却教来。
谪好伯阳丹井畔。
官满。
平台还见片帆开。
上界虽然官府好。
总道。
散仙无事好追陪。
玉京仙侣，同受琅函结。
风雨隔，尘埃绝。
霞觞翻手破，阆苑花前别。
鹏翼敛，人间泛梗无由歇。
岂忆山中酒，还共溪边月。
愁闷火，时间灭。
何妨心似水，莫遣头如雪。
春近也，江南雁识归时节。
叶舟容易，行尽江南地。
南雁断，无书至。
怜君羁旅处，见我飘蓬际。
如梦寐、当年阆苑曾相对。
休说深心事。
但付狂歌醉。
那更话，孤帆起。
水精溪绕户，云母山相砌。
君莫去，只堪伴我溪山里。
欲上南湖彩舫嬉。
还思北渚与岚漪。
圆荷盖水垂杨暗，鸂鶒鸳鸯总下时。
持此意，遣谁知。
清波还照鬓间丝。
西楼重唱池塘好，应有红妆敛翠眉。
炎天畏景。
午漏那堪永。
何苦相仍愁簿领。
短壑清溪牵兴。
瑶台月下曾逢。
何由却睹冰容。
一笑为驱烦暑，故人元是清风。
荒城又见重阳到。
狂醉还吹帽。
人生开口笑难逢。
何况良辰一半、别离中。
平台珠履登高处。
犹自怀人否。
且簪黄菊满头归。
惟有此花风韵、似年时。
江上秋高风怒号。
江声不断雁嗷嗷。
别魂迢递为君销。
一夜不眠孤客耳，耳边愁听雨萧萧。
碧纱窗外有芭蕉。
十里环溪，记当年并游，依旧风景。
彩舫红妆，重泛九秋清镜。
莫叹歌台蔓草，喜相逢、欢情犹胜。
苹洲畔、横玉惊鸾，半天云愁凝。
中秋醉魂未醒。
又佳辰授衣，良会堪更。
早岁功名，豪气尚凌汝颍。
能致黄金一井，也莫负、鸱夷高兴。
别有个、潇洒田园，醉乡天地同永。
东君密意在花心。
飞雪戏床林。
多情定怪春来晚，故穿花、千点深深。
烟柳上轻，风丝漫袅，楼阁晚还阴。
雕梁双燕悄来音。
帘幕镇沈沈。
西城未有花堪采，醉狂兴、冷落难禁。
应约万红，商量细细，留向未开寻。
萍蓬行路。
来不多时还遣去。
会有重来。
还把清尊此地开。
隋河杨柳。
见我五年三执手。
红泪多情。
待得重来走马迎。
玉京不许尘容到。
疏慵只合疏慵老。
鸥鸟共烟波。
田夫与醉歌。
忘怀无物我。
莫似陈惊坐。
勋业付长闲。
西山爽气间。
吉梦灵蛇朱夏宜。
佳辰阿母会瑶池。
竹风荷雨来消暑，玉李冰瓜可疗饥。
心悟了，道成时。
不劳龙女骋威仪。
僧祇世界供游戏，贤懿光阴比寿期。
晓曈昽。
雨和雨细，南园次第春融。
岭梅犹妒雪，露桃云杏，已绽碧呈红。
一年春正好，助人狂、飞燕游蜂。
更吉梦良辰，对花忍负金钟。
香浓。
博山沈水，小楼清旦，佳气葱葱。
旧游应未改，武陵花似锦，笑语相逢。
蕊宫传妙诀，小金丹、同换冰容。
况共有、芝田旧约，归去双峰。
二月春犹浅。
去年樱桃开遍。
今年春色怪迟迟，红梅常早，未露胭脂脸。
东君故遣春来缓。
似会人深愿。
蟠桃新镂，双盏相期，似此春长远。
春云轻锁，春风乍扇园林晓。
扫华堂，正桃李芳时，诞辰还到。
年少。
记绛蜡光摇，金猊香郁宝妆了。
骤骏马、天街向晚，喜同车、咏窈窕。
多少。
卢家壶范，杜曲家声荣耀。
庆孟光齐眉，冯唐白首，镇同欢笑。
缥缈。
待琅函深讨。
芝田高隐去偕老。
自别有、壶中永日，比人间好。
回雁风微，养花浓淡天容好。
似春知道。
吉梦佳辰到。
共乐春台，携手蓬莱小。
同倾祷。
愿春不老。
岁岁寻芳草。
天惜中秋，三夜淡云，占得今宵明月。
孟陬岁好，金风气爽，清时挺生贤哲。
相门出相，算钟庆、自应累叶。
乍归来，暂燕处，共仰赤松高辙。
想人生、会须自悦。
浮云事、笑里尊前休说。
旧有衮衣，公归未晚，千岁盛明时节。
命圭相印，看重赏、晋公勋业。
济生灵，共富寿，海深天阔。
素色清薰出俗华。
腊前花。
轩前爱日扫云遮。
几枝斜。
月淡纱窗香暗透，白于纱。
幽人独酌对芳葩。
兴无涯。
凤凰山下，东畔青苔院。
记得当初个，与玉人、幽欢小宴。
黄昏风雨，人散不归家，帘旌卷。
灯火颤。
惊拥娇羞面。
别来憔悴，偏我愁无限。
歌酒情都减，也不独、朱颜改变。
如今桃李，湖上泛舟时，青天晚。
青山远。
愿见无由见。
自来相识，比你情都可。
咫尺千里算，惟孤枕、单衾知我。
终朝尽日，无绪亦无言。
我心里，忡忡也，一点全无那。
香笺小字，写了千千个。
我恨无羽翼，空寂寞、青苔院锁。
昨朝冤我，却道不如休，天天天，不曾麽，因甚须冤我。
夜饮别佳人，梅小犹飘雪。
忍泪一春愁，过却花时节。
相见话相思，重与临风月。
休似那回时，无事还轻别。
当年携手，是处成双，无人不羡。
自间阻、五年也，一梦拥、娇娇粉面。
柳眉轻扫，杏腮微拂，依前双靥。
盛睡里、起来寻觅，却眼前不见。
三年宋玉墙东畔。
怪相见、常低面。
一曲文君芳心乱。
匆匆依旧吹散，月淡梨花馆。
秋娘苦妒浮金盏。
漏些子堪猜是娇盼。
归去相思肠应断。
五更无寐，一怀好事，依旧蓝桥远。
娉娉闻道似轻盈。
好佳名。
也堪称。
楚观云归，重见小樊惊。
豆寇梢头春尚浅，娇未顾，已倾城。
章台休咏旧青青。
惹离情。
恨难平。
无事飞花，撩乱扑旗亭。
不似刘郎春草小，能步步，伴人行。
彩云易散琉璃脆。
念往事、心将碎。
只合人间十三岁。
百花开尽，丁香独自。
结恨春风里。
小园幽槛经行地。
恨春草佳名谩抛弃。
簇蝶罗裙休将施，香残烛烬，微风触幔，仿佛娇颦是。
朱门深掩，摆荡春风，无情镇欲轻飞。
断肠如雪，撩乱去点人衣。
朝来半和细雨，向谁家、东馆西池。
算未肯、似桃含红蕊，留待郎归。
还记章台往事，别后纵青青，似旧时垂。
灞岸行人多少，竟折柔支。
而今恨啼露叶，镇香街、抛掷因谁。
又争可、妒郎夸春草，步步相随。
檀口星眸，艳如桃李情柔惠。
据我心里。
不肯相抛弃。
哭怕人猜，笑又无滋味。
忡忡地。
系人心里。
一句临岐誓。
银烛将残，玳筵初散，依旧愁绪。
醉里凝眸，娇来纵体，此意难分付。
怜伊只似，风前轻燕，好语暂来还去。
重楼静，珠帘休下，待扫画梁留住。
青娥皓齿，云鬟花面，见了绮罗无数。
只你厌厌，教人竟日，一点无由诉。
如今拚了，萦眠惹梦，没个顿身心处。
深诚事，骖鸾解佩，是许未许。
梅花时候君轻去。
曾寄红笺句。
胡麻好种少人知。
正是归时何处、误芳期。
谁教又作狂游远。
归路杨花满。
当年不负琐窗春。
老向长楸走马、更愁人。
柳态纤柔，雪艳疏明。
问人来、人道轻盈。
张琵莲脸，一寸波横。
比潇洒处，犹难称，此嘉名。
花前烛下，微颦浅笑，要题诗、盏畔低声。
司空自惯，狂眼须惊。
也不辞写，双罗带，恐牵情。
终岁忆春回，西园行尽。
欢喜梅梢上春信。
去年携手，暗约芳时还近。
燕来莺又到，人无准。
凭谁向道，流光一瞬。
佳景闲无事衣褪。
春归何处，又对飞花难问。
旧欢都未遇，成新恨。
马上匆匆听鹊喜，朦胧月淡黄昏。
碧罗双扇拥朝云。
粉光先辨脸，朱色怎分唇。
暂别宝奁蛛网遍，春风泪污榴裙。
香笺小字寄行云。
纤腰非学楚，宽带为思君。
院宇帘垂地。
银筝雁、低春水。
送出灯前，婀娜腰肢柳细。
步蹙香裀，红浪随鸳履。
梁州紧，凤翘坠。
悚轻体。
绣带因风起。
霓裳恐非人世。
调促香檀、困入流波生媚。
上客休辞，眼乱尊中翠。
玉阶霜透罗袂。
前时相见，楼头窗畔，尊酒望银蟾。
如今间阻，银蟾又满，小阁下珠帘。
愿得吴山山前雨，长恁晚廉纤。
不见楼头婵娟月，且寂寞、闭窗眠。
似有如无好事，多离少会幽怀。
流莺过了又蝉催。
肠断碧云天外。
不寄书还可恨，全无梦也堪猜。
秋风吹泪上楼台。
只恐朱颜便改。
绣幕低低拂地垂。
春风何事入罗帏。
胡麻好种无人种，正是归时君未归。
临晚景，忆当时。
愁心一动乱如丝。
夕阳芳草本无恨，才子佳人空自悲。
月上西窗，书帏静、灯明又减。
水漏涩、铜壶香烬，夜霜如雪。
睡眼不曾通夕闭，梦魂争得连宵接。
念碧云、川路古来长，无由越。
鸾钗重，青丝滑。
罗带缓，小腰怯。
伊多感那更，恨离伤别。
正是少年佳意气，渐当故里春时节。
归去来、莫教子规啼，芳菲歇。
离别寻常今白首，更须竹雨萧萧。
不应都占世间豪。
清风居士手，杨柳洛城腰。
文字功名真自误，从今好月良宵。
只消怜取董娇饶。
修门君自到，不用我词招。
君似苍崖千仞竹，一枝孤映蒿萧。
箪瓢不减万钟豪。
闲情搔短发，佳句咏纤腰。
罢酒兰舟回楚柂，相思何处今宵。
淮南幽桂水云饶。
他年春草恨，应有小山招。
罗绮丛中，笙歌丛里，眼狂初认轻盈。
无花解比，似一钩新月，云际初生。
算不虚得，都古与、第一佳名。
轻归去，那知有人，别后牵情。
襄王自是春梦，休谩说东墙，事晚难凭。
谁教慕宋，要题诗曾倚。
宝柱低声。
似瑶台晓，空暗想、众里飞琼。
余香冷、犹在小窗，一到魂惊。
别日常多，会时常少天难晓。
正喜花开，又愁花谢，春也似人易老。
惨无言、念旧日朱颜，清欢莫笑。
便苒苒如云，霏霏似雨，去无音耗。
追想墙头梅下，门里桃边，名利为伊都忘了。
血写香笺，泪封罗帕，记三日、离肠恨搅。
如今事，十二楼空凭谁到。
此情悄。
拟回船、武陵路杳。
往事临邛，旧游雅态羞重忆。
解赋才高，好音情慧，琴里句中暗识。
正当年、似阆苑琼枝，朝朝相倚。
便涤器何妨，当炉正好，镇同比翼。
谁使褰裳佩失，推枕云归，惆怅到今遗恨积。
双鲤书来，大刀诗意，纵章台、青青似昔。
重寻事，前度刘郎转愁寂。
谩赢得。
对东风、对花叹息。
小小盈盈珠翠。
忆得眉长眼细。
曾共映花低语，已解伤春情意。
重向溪堂，临风看舞梁州，依旧照人秋水。
转更添姿媚。
与问阶上，簸钱时节，记微笑，但把纤腰，向人娇倚。
不见还休，谁教见了厌厌，还是向来情味。
脸色朝霞红腻。
眼色秋波明媚。
云度小钗浓鬓。
雪秀轻绮香臂。
不语凝情，教人唤得回头，斜盼未知何意。
百态生珠翠。
低问石上，凿井何由及底。
微向耳边，同心有缘千里。
饮散西池，凉蟾正满纱窗，一语系人心里。
斜日东风深院。
绣幕低迷归燕。
潇洒小屏娇面，仿佛灯前初见。
与选筵中，银盆半拆姚黄，插向凤凰钗畔。
微笑遮纨扇。
教展香裀，看舞霓裳促遍。
红飐翠翻，惊鸿乍拂秋岸。
柳困花慵，盈盈自整罗巾，须劝倒金盏。
天街月照珠帘粉。
亸辔曾相近。
繁华乐事老来慵，对酒尚怜佳景。
王孙年少，风流应更，无奈春愁闷。
幽期莫误香闺恨。
罗带今朝褪。
月圆花好一般春，触处总堪乘兴。
有人惆怅，何如归好，相见凭君问。
睡起临窗坐，妆成傍砌闲。
春来莫卷绣帘看。
嫌怕东风吹恨、在眉间。
鹦鹉花前弄，琵琶月下弹。
蓦然收袖倚栏干。
一向思量何事、点云鬟。
寒风雁度。
声向千门去。
也到文闱校文处。
也到文君绣户。
背灯解带惊魂。
长安此夜秋声。
早是夜寒不寐，五更风雨无情。
归路苦无多，正值早秋时节。
应是画帘灵鹊，把归期先说。
就中风送马蹄轻，人意渐欢悦。
此夜醉眠无梦，任西楼斜月。
时，亦欣愉于儿女。
欲识风谣之变，请观调笑之传。
上佐清欢，深惭薄伎。
西子江头自浣纱。
见人不语入荷花。
天然玉貌非朱粉，消得人看隘若耶。
游冶谁家少年伴。
三三五五垂杨岸。
紫骝飞入乱红深，见此踟蹰但肠断。
肠断。
越江岸。
越女江头纱自浣。
天然玉貌铅红浅。
自弄芙蓉日晚。
紫骝嘶去犹回盼。
笑入荷花不见。
高无乃饥。
琴弹秋思明心素。
女为客歌客无语。
冠缨定挂翡翠钗，心乱谁知几将暮将暮。
乱心素。
上客风流名重楚。
临街下马当窗户。
饭煮雕胡留住。
瑶琴促轸传深语。
万曲梁尘不顾。
鸾天汉津。
恍如梦觉空江暮。
云雨无踪珮何处。
君非玉斧望归来，流水桃花定相误相误。
空凝伫。
郑子江头逢二女。
霞衣曳玉非尘土。
笑解明珰轻付。
月从云堕劳相慕。
自有骖鸾仙侣。
手乱戏间。
织成锦字纵横说。
万语千言皆怨别。
一丝一缕几萦回，似妾思君肠寸结寸结。
肝肠切。
织锦机边音韵咽。
玉琴尘暗薰炉歇。
望尽床头秋月。
刀裁锦断诗可灭。
恨似连环难绝。
寒天妙姿。
银鸾照衫马丝尾。
折花正值门前戏。
侬笑书空意为谁，分明唐字深心记心记。
好心事。
玉刻容颜眉刷翠。
杜郎生得真男子。
况是东家妖丽。
眉尖春恨难凭寄。
笑作空中唐字。
行步步随。
郎去苏台云水国。
青青满地成轻掷。
闻君车马向江南，为传春草遥相忆相忆。
顿轻掷。
春草佳名惭赠璧。
长洲茂苑吴王国。
自有芊绵碧色。
根生土长铜驼陌。
纵欲随君争得。
上客骊驹系。
惊唤银屏睡起。
困倚妆台，盈盈正解罗结。
凤钗垂，缭绕金盘玉指。
巫山一段云委。
半窥镜、向我横秋水。
斜颔花枝交镜里。
淡拂铅华，匆匆自整罗绮。
敛眉翠。
虽有愔愔密意，空作江边解佩。
残腊初雪霁。
梅白飘香蕊。
依前又还是，迎春时候，大家都备。
宠马门神，酒酌酴酥，桃符尽书吉利。
五更催驱傩，爆竹起。
虚耗都教退。
交年换新岁。
长保身荣贵。
愿与儿孙、尽老今生，神寿遐昌，年年共同守岁。
江陵种橘，尚比封侯贵。
何况江涛转千里。
带天香，含洞乳，宜入春盘，红荔子，驰驿风流仅比。
齿疏潘令老，怯咀冰霜，十颗金苞谩分遗。
记觞前、须细认，别有馀甘，从此去，枉却栽桃种李。
想相如酒渴对文君，迥不是人间，等闲风味。
温江异果，惟有泥山贵。
驿送江南数千里。
半含霜，轻噀雾，曾怯吴姬，亲赠我，绿橘黄柑怎比。
双亲云水外，游子空怀，惆怅无人可归遗。
报周郎、须念我，物少情多，春酒醉，独胜甜桃醋李。
况灯火楼台近无宵，似不减年时，袖中香味。
行云过尽星河烂。
炉烟未断蛛丝满。
想得两眉颦。
停针忆远人。
河桥知有路。
不解留郎住。
天上隔年期。
人间长别离。
东飞乌鹊西飞燕。
盈盈一水经年见。
急雨洗香车。
天回河汉斜。
离愁千载上。
相远长相望。
终不似人间。
回头万里山。
绮楼小小穿针女。
秋光点点蛛丝雨。
今夕是何宵。
龙车乌鹊桥。
经年谋一笑。
岂解令人巧。
不用问如何。
人间巧更多。
银潢清浅填乌鹊。
画帘急雨长河落。
初月未成圆。
明星惜此筵。
愁来无断绝。
岁岁年年别。
不用泪红滋。
年年岁岁期。
阴阴云日江城晚。
小院回廊春已满。
谁教言语似鹂黄，深闭玉笼千万怨。
蓬莱易到人难见。
香火无凭空有愿。
不辞歌里断人肠，只怕有肠无处断。
故国山河在，新堂冰雪生。
万家和气贺初成。
人在笙歌声里、暗生春。
今代无双士，当年第一人。
杯行到手莫辞频。
明日凤池归路、隔清尘。
楼上风生白羽，尊前笑出青春。
破红展翠恰如今。
把酒如何不饮。
绣幕灯深绿暗，画帘人语黄昏。
晚云将雨不成阴。
竹月风窗弄影。
喧喧车马西郊道。
临行更觉人情好。
住有一年情。
去留千载名。
离歌声欲尽。
只作常时听。
天上玉堂东。
阳春是梦中。
城南观阁连云起。
形像丹青里。
使君笳鼓渡江来。
尽带江南春色、放春回。
青春欲住风催去。
流水花无数。
尊前触目一番新。
只有玉楼明月、记游人。
湖平木落摇空阔。
叶底流泉鸣复咽，酒边清漏往时同，花里朱弦纤手抹。
风光过手春冰滑。
十事违人常七八。
不将白发并黄花，拟下清流揽明月。
晴野下田收。
照影寒江落雁洲。
禅榻茶炉深闭阁，飕飕。
横雨旁风不到头。
登览却轻酬。
剩作新诗报答秋。
人意自阑花自好，休休。
今日看时蝶也愁。
潮落去帆收。
沙涨江回旋作洲。
侧帽儿行斜照里，飕飕。
卷地风前更掉头。
语妙后难酬。
回雁峰南未得秋。
唤取佳人听旧曲，休休。
瘴雨无花孰与愁。
点点轻黄减白，垂垂重露生鲜。
肌香骨秀月中仙。
雪满瑶台曳练。
绰约却宜长见，清真不假余妍。
殷勤与插小婵娟。
要试尊前玉面。
叶叶枝枝绿暗，重重密密红滋。
芳心应恨赏春迟。
不会春工著意。
晚照酒生娇面，新妆睡污胭脂。
凭将双叶寄相思。
与看钗头何似。
清尊白发。
曾是登临年少客。
不似当年。
人与黄花两并妍。
来愁去恨。
十载相看情不尽。
莫更思量。
梦破春回枉断肠。
闽岭先春，琅函联璧，帝所分落人间。
绮窗纤手，一缕破双团。
云里游龙舞凤，香雾起、飞月轮边。
华堂静，松风竹雪，金鼎沸湲潺。
门阑。
车马动，扶黄籍白，小袖高鬟。
渐胸里轮囷，肺腑生寒。
唤起谪仙醉倒，翻湖海、倾泻涛澜。
笙歌散，风帘月幕，禅榻鬓丝斑。
急雨打寒窗。
雨气侵灯暗壁缸。
窗下有人挑锦字，行行。
泪湿红绡减旧香。
往事最难忘。
更著秋声说断肠。
曲渚圆沙风叶底，藏藏。
谁使鸳鸯故作双。
休休莫莫。
更莫思量著。
记著不如浑忘著。
百种寻思枉却。
绣囊锦帐吹香。
雄蜂雌蝶难双。
眉上放开春色，眼前怜取新郎。
藏藏摸摸。
好事争如莫。
背后寻思浑是错。
猛与将来放著。
吹花卷絮无踪。
晚妆知为谁红。
梦断肠台云雨，世间不要春风。
春风吹尽秋光照，瘦减初黄。
改样新妆。
特地相逢只认香。
南台九日登临处，不共飞觞。
镜里伊傍。
独秀钗头殿众芳。
芙蓉不借韶华助，故著缃黄。
宿面留妆。
不出寒花只暂香。
伤春不尽悲秋苦，落蕊浮觞。
知在谁傍。
一笑盈盈百种芳。
荣光休气天为瑞。
道祖当天传宝裔。
千年昌运此时逢，四海欢声今日沸。
蒙蒙香雾沾衣腻。
漠漠轻寒梅柳细。
封人长有祝尧心，从此年年并岁岁。
娉婷娜袅。
红落东风青子小。
妙舞逶迤。
拍误周郎却未知。
花前月底。
谁唤分司狂御史。
欲语还休。
唤不回头莫著羞。
娉娉袅袅。
芍药枝头红玉小。
舞袖迟迟。
心到郎客已知。
当筵举酒。
劝我尊前松柏寿。
莫莫休休。
白发簪花我自羞。
离别寻常今白首，更须竹雨萧萧。
不应都占世间豪。
清风居士手，杨柳洛城腰。
文字功名真自误，从今好月良宵。
只消怜取董娇饶。
修门君自到，不用我词招。
天上云为瑞，人间睡作魔，疏帘清簟汗成河。
酒醒梦回眵眼、费摩挲。
但有寒暄问，初无凤鸟过。
尘生铜碾网生罗。
一诺十年犹未、意如何。
秋声隐地。
叶叶无留意。
冰簟流光团扇坠。
惊起双栖燕子。
夜堂帘合回廊。
风帷吹乱凝香。
卧看一庭明月，晓衾不耐初凉。
秋光烛地。
帘幕生秋意。
露叶翻风惊鹊坠。
暗落青林红子。
微行声断长廊。
熏炉衾换生香。
灭烛却延明月，揽衣先怯微凉。
纤软小腰身，明秀天真面。
淡画修眉小作春，中有相思怨。
背立向人羞，颜破因谁倩。
不比阳台梦里逢，亲向尊前见。
酒到横波娇满。
和香喷面。
攀花落雨祝东风，诮不借、周郎便。
背立腰肢挪捻。
更须回盼。
多生不作好因缘。
甚只向、尊前见。
暮叶朝花种种陈。
三秋作意向诗人。
安排云雨要新清随意且须追去马，轻衫从使著行尘。
晚窗谁念一愁新。
官样初黄过闺九。
鲜妍时更宜寒。
挽回人意不成阑。
香罗堆叶密，芳意著心单。
过与后房歌舞手，轻盈喜色生颜。
堕钗拥髻与垂鬟。
欲知谁称面，遍插一枝看。
乱蕊压枝繁。
堆积金钱闹作团。
晚起涂黄仍带酒，看看。
衣剩腰肢故著单。
薄瘦却禁寒。
牵引人心不放阑。
拟折一枝遮老眼，难难。
蝶横蜂争只倚阑。
曲巷斜街信马，小桥流水谁家。
浅衫深袖倚门斜。
只缘些子意，消得百般夸。
粉面初生明月，酒容欲退朝霞。
春风还解染霜华。
肯持鸳绮被，来伴杜家花。
九里山前千里路。
流水无情。
只送行人去。
路转河回寒日暮。
连峰不许得回顾。
水解随人花却住。
衾冷香销，但有残妆污。
泪入长江空几许。
双洪一抹无寻处。
浅色千重柔叶，深心一点娇黄。
只消可意更须香。
好个风流模样。
玉蕊今谁攀折，诗人此日凄凉。
正须蛮素作伊凉。
与插钗傍鬓上。
素手拈花纤软。
生香相乱。
却须诗力与丹青，恐俗手、难成染。
一顾教人微倩。
那堪亲见。
不辞紫袖拂清尘，也要识、春风面。
清词丽句前朝曲。
使君借与灯前读。
读罢已三更。
寒窗雨打声。
应怜诗客老。
要使情怀好。
犹有解歌人。
尊前未得听。
清愁叠积。
更莫迟留春酒逼。
吹面和风。
梅信新来一线通。
危楼晓望。
雪满群山开画障。
目断瑶川。
同凭阑干意几般。
梅岭数枝春，疏影斜临水。
不借芳华只自香，娇面长如洗。
还把最繁枝，过与偏怜底。
试傍鸾台仔细看，何似丹青里。
一舸姑苏风雨疾。
吴笺满载红犹湿。
色润朝花光触日。
人未识。
街南小阮应先得。
青入柳条初著色。
溪梅已露春消息。
拟作新词酬帝力。
轻落笔。
黄秦去后无强敌。
御园果子压枝繁。
看看分摘无缘。
团沙弄雪，劳心费手，不肯暂时圆。
赛神旧愿心儿有，终了待、几时还。
芍药梢头，红红白白，一种几千般。
袅娜破瓜余。
豆寇梢头二月初。
众里腰肢遥可识，应殊。
暗里犹能摸得渠。
醉侧不须扶。
唤作周家行画图。
背立欠伸花絮底，知无。
未信丹青画得如。
今年百五。
风日清明尘不举。
紫秀红陈。
三节烟花次第春。
来舆去马。
千念一空春事谢。
白下门东。
谁见初杨弄晚风。
摇风影似凝，带雪香如抱。
开尽南枝到北枝，不道春将老。
飘飖姑射仙，谁识冰肌好。
会有青绫梦觉人，可爱池塘草。
绣幕罩梅花，莫放清香透。
鉴里朱颜岁岁移，只道花依旧。
把酒问梅花，知我离情否。
若使梅花知我时，料得花须瘦。
雪暗岭头云，竹冷溪边树。
还似潇湘缥缈人，玉骨笼香雾。
月下幽香度。
梦里香魂驻。
回首南枝酒半醺，寂寞无寻处。
个人风味。
只有江梅些子似。
每到开时。
满眼清愁只自知。
霞裾仙珮。
姑射神人风露态。
蜂蝶休忙。
不与春风一点香。
倾盖相逢汝水滨。
须知见面过闻名。
马头虽去无千里，酒盏才倾且百分。
嗟得失，一微尘。
莫教冰炭损精神。
北扉西禁须分等，金榜当年第一人。
木叶亭皋下，重阳近，又是捣衣秋。
奈愁入庾肠，老侵潘鬓，谩簪黄菊，花也应羞。
楚天晚，白苹烟尽处，红蓼水边头。
芳草有情，夕阳无语，雁横南浦，人倚西楼。
玉容，知安否，香笺共锦字，两处悠悠。
空恨碧云离合，青鸟沈浮。
向风前懊恼，芳心一点，寸眉两叶，禁甚闲愁。
情到不堪言处，分付东流。
章台路。
还见褪粉梅梢，试花桃树。
愔愔坊陌人家，定巢燕子，归来旧处。
黯凝伫。
因念个人痴小，乍窥门户。
侵晨浅约宫黄，障风映袖，盈盈笑语。
前度刘郎重到，访邻寻里，同时歌舞。
唯有旧家秋娘，声价如故。
吟笺赋笔，犹记燕台句。
知谁伴、名园露饮，东城闲步。
事与孤鸿去。
探春尽是，伤离意绪。
官柳低金缕。
归骑晚、纤纤池塘飞雨。
断肠院落，一帘风絮。
暗柳啼鸦，单衣伫立，小帘朱户。
桐花半亩，静锁一庭愁雨。
洒空阶、夜阑未休，故人剪烛西窗语。
似楚江暝宿，风灯零乱，少年羁旅。
迟暮。
嬉游处。
正店舍无烟，禁城百五。
旗亭唤酒，付与高阳俦侣。
想东园、桃李自春，小唇秀靥今在否。
到归时、定有残英，待客携尊俎。
新绿小池塘。
风帘动、碎影舞斜阳。
羡金屋去来，旧时巢燕，土花缭绕，前度莓墙。
绣阁凤帏深几许，曾听得理丝簧。
欲说又休，虑乖芳信，未歌先咽，愁近清觞。
遥知新妆了，开朱户，应自待月西厢。
最苦梦魂，今宵不到伊行。
问甚时说与，佳音密耗，寄将秦镜，偷换韩香。
天便教人，霎时厮见何妨。
晴岚低楚甸，暖回雁翼，阵势起平沙。
骤惊春在眼，借问何时，委曲到山家。
涂香晕色，盛粉饰、争作妍华。
千万丝、陌头杨柳，渐渐可藏鸦。
堪嗟。
清江东注，画舸西流，指长安日下。
愁宴阑、风翻旗尾，潮溅乌纱。
今宵正对初弦月，傍水驿、深舣蒹葭。
沈恨处，时时自剔灯花。
条风布暖，霏雾弄晴，池塘遍满春色。
正是夜堂无月，沈沈暗寒食。
梁间燕，前社客。
似笑我、闭门愁寂。
乱花过，隔院芸香，满地狼藉。
长记那回时，邂逅相逢，郊外驻油壁。
又见汉宫传烛，飞烟五侯宅。
青青草，迷路陌。
强带酒、细寻前迹。
市桥远，柳下人家，犹自相识。
照水残红零乱，风唤去。
尽日测测轻寒，帘底吹香雾。
黄昏客枕无憀，细响当窗雨。
看两两相依燕新乳。
楼下水，渐绿遍、行舟浦。
暮往朝来，心逐片帆轻举。
何日迎门，小槛朱笼报鹦鹉。
共剪西窗蜜炬。
夜来寒侵酒席，露微泫。
舄履初会，香泽方薰。
无端暗雨催人，但怪灯偏帘卷。
回顾，始觉惊鸿去云远。
大都世间，最苦唯聚散。
到得春残，看即是、开离宴。
细思别后，柳眼花须更谁剪。
此怀何处逍遣。
禁烟近，触处、浮香秀色相料理。
正泥花时候，奈何客里，光阴虚费。
望箭波无际。
迎风漾日黄云委。
任去远，中有万点，相思清泪。
到长淮底。
过当时楼下，殷勤为说，春来羁旅况味。
堪嗟误约乖期，向天涯、自看桃李。
想而今、应恨墨盈笺，愁妆照水。
怎得青鸾翼，飞归教见憔悴。
晓阴翳日，正雾霭烟横，远迷平楚。
暗黄万缕。
听鸣禽按曲，小腰欲舞。
细绕回堤，驻马河桥避雨。
信流去。
想一叶怨题，今在何处。
春事能几许。
任占地持杯，扫花寻路。
泪珠溅俎。
叹将愁度日，病伤幽素。
恨入金徽，见说文君更苦。
黯凝贮。
掩重关、遍城钟鼓。
怨怀无托。
嗟情人断绝，信音辽邈。
信妙手、能解连环，似风散雨收，雾轻云薄。
燕子楼空，暗尘锁、一床弦索。
想移根换叶。
尽是旧时，手种红药。
汀洲渐生杜若。
料舟依岸曲，人在天角。
谩记得、当日音书，把闲语闲言，待总烧却。
水驿春回，望寄我、江南梅萼。
拚今生，对花对酒，为伊泪落。
秾李夭桃，是旧日潘郎，亲试春艳。
自别河阳，长负露房烟脸。
憔悴鬓点吴霜，念想梦魂飞乱。
叹画阑玉砌都换。
才始有缘重见。
夜深偷展香罗荐。
暗窗前、醉眠葱蒨。
浮花浪蕊都相识，谁更曾抬眼。
休问旧色旧香，但认取、芳心一点。
又片时一阵，风雨恶，吹分散。
迤逦春光无赖，翠藻翻池，黄蜂游阁。
朝来风暴，飞絮乱投帘幕。
生憎暮景，倚墙临岸，杏靥夭斜，榆钱轻薄。
昼永惟思傍枕，睡起无憀，残照犹在亭角。
况是别离气味，坐来但觉心绪恶。
痛引浇愁酒，奈愁浓如酒，无计消铄。
那堪昏暝，簌簌半檐花落。
弄粉调朱柔素手，问何时重握。
此时此意，长怕人道著。
昼日移阴，揽衣起、春帷睡足。
临宝鉴、绿云撩乱，未忺妆束。
蝶粉蜂黄都褪了，枕痕一线红生肉。
背画栏、脉脉悄无言，寻棋局。
重会面，犹未卜。
无限事，萦心曲。
想秦筝依旧，尚鸣金屋。
芳草连天迷远望，宝香薰被成孤宿。
最苦是、蝴蝶满园飞，无人扑。
悄郊原带郭。
行路永，客去车尘漠漠。
斜阳映山落。
敛余红、犹恋孤城栏角。
凌波步弱。
过短亭、何用素约。
有流莺劝我，重解绣鞍，缓引春酌。
不记归时早暮，上马谁扶，醒眠朱阁。
惊飙动幕。
扶残醉，绕红药。
叹西园、已是花深无地，东风何事又恶。
任流光过却。
犹喜洞天自乐。
月，避贼复游故地。
感叹岁月，偶成此词。
稚柳苏晴，故溪歇雨，川迥未觉春赊。
驼褐寒侵，正怜初日，轻阴抵死须遮。
叹事逐孤鸿尽去，身与塘蒲共晚，争知向此，征途迢递，贮立尘沙。
追念朱颜翠发，曾到处、故地使人嗟。
道连三楚，天低四野，乔木依前，临路欹斜。
重慕想、东陵晦迹，彭泽归来，左右琴书自乐，松菊相依，何况风流鬓未华。
多谢故人，亲驰郑驿，时倒融尊，劝此淹留，共过芳时，翻令倦客思家。
昼阴重，霜凋岸草，雾隐城堞。
南陌脂车待发。
东门帐饮乍阕。
正拂面垂杨堪缆结。
掩红泪、玉手亲折。
念汉浦离鸿去何许，经时信音绝。
情切。
望中地远天阔。
向露冷风清，无人处、耿耿寒漏咽。
嗟万事难忘，唯是轻别。
翠尊未竭。
凭断云留取，西楼残月。
罗带光销纹衾叠。
连环解、旧香顿歇。
怨歌永、琼壶敲尽缺。
恨春去、不与人期，弄夜色，空余满地梨花雪。
记愁横浅黛，泪洗红铅，门掩秋宵。
坠叶惊离思，听寒螀夜泣，乱雨潇潇。
凤钗半脱云鬓，窗影烛光摇。
渐暗竹敲凉，疏萤照晚，两地魂销。
迢迢。
问音信，道径底花阴，时认鸣镳。
也拟临朱户，叹因郎憔悴，差见郎招。
旧巢更有新燕，杨柳拂河桥。
但满目京尘，东风竟日吹露桃。
湖平春水，菱荇萦船尾。
空翠入衣襟，拊轻桹、游鱼惊避。
晚来潮上，迤逦没沙痕，山四倚。
云渐起。
鸟度屏风里。
周郎逸兴，黄帽侵云水。
落日媚沧洲，泛一棹、夷犹未已。
玉箫金管，不共美人游，因个甚，烟雾底。
独爱莼羹美。
南都石黛扫晴山。
衣薄耐朝寒。
一夕东风，海棠花谢，楼上卷帘看。
而今丽日明如洗，南陌暖雕鞍。
旧赏园林，喜无风雨，春鸟报平安。
朝云漠漠散轻丝。
楼阁淡春姿。
柳泣花啼，九街泥重，门外燕飞迟。
而今丽日明金屋，春色在桃枝。
不似当时，小桥冲雨，幽恨两人知。
乳鸭池塘水暖。
风紧柳花迎面。
午妆粉指印窗眼。
曲里长眉翠浅。
问知社日停针线。
探新燕。
宝钗落枕春梦远。
帘影参差满院。
灰暖香融销永昼。
蒲萄架上春藤秀。
曲角栏干群雀斗。
清明后。
风梳万缕亭前柳。
日照钗梁光欲溜。
循阶竹粉沾衣袖。
拂拂面红如著酒。
沈吟久。
昨宵正是来时候。
几日轻阴寒测测。
东风急处花成积。
醉踏阳春怀故国。
归未得。
黄鹂久住如相识。
赖有蛾眉能暖客。
长歌屡劝金杯侧。
歌罢月痕来照席。
贪欢适。
帘前重露成涓滴。
晨色动妆楼。
短烛荧荧悄未收。
自在开帘风不定，飕飕。
池面冰澌趁水流。
早起怯梳头。
欲绾云鬟又却休。
不会沈吟思底事，凝眸。
两点春山满镜愁。
游妓散，独自绕回堤。
芳草怀烟迷水曲，密云衔雨暗城西。
九陌未沾泥。
桃李下，春晚未成蹊。
墙外见花寻路转，柳阴行马过莺啼。
无处不凄凄。
争挽桐花两鬓垂。
小妆弄影照清池。
出帘踏袜趁蜂儿。
跳脱添金双腕重，琵琶拨尽四弦悲。
夜寒谁肯剪春衣。
雨过残红湿未飞。
珠帘一行透斜晖。
游蜂酿蜜窃香归。
金屋无人风竹乱，衣篝尽日水沈微。
一春须有忆人时。
楼上晴天碧四垂。
楼前芳草接天涯。
劝君莫上最高梯。
新笋已成堂下竹，落花都上燕巢泥。
忍听林表杜鹃啼。
清池小圃开云屋。
结春伴、往来熟。
忆年时、纵酒杯行速。
看月上、归禽宿。
墙里修篁森似束。
记名字、曾刊新绿。
见说别来长，沿翠藓、封寒玉。
桃蹊柳曲闲踪迹。
俱曾是、大堤客。
解春衣、贳酒城南陌。
频醉卧、胡姬侧。
鬓点吴霜嗟早白。
更谁念、玉溪消息。
他日水云身，相望处、无南北。
台上披襟，快风一瞬收残雨。
柳丝轻举。
蛛网黏飞絮。
极目平芜，应是春归处。
愁凝贮。
楚歌声苦。
村落黄昏鼓。
眉共春山争秀。
可怜长皱。
莫将清泪湿花枝，恐花也、如人瘦。
清润玉箫闲久。
知音稀有，欲知日日倚阑愁，但问取、亭前柳。
杜宇思归声苦。
和春催去。
倚阑一霎酒旗风，任扑面、桃花雨。
目断陇云江树。
难逢尺素。
落霞隐隐日平西，料想是、分携处。
缕金翠羽。
妆成才见眉妩。
倦倚绣帘，看舞风絮。
愁几许。
寄凤丝雁柱。
春将暮。
向层城苑路。
钿车似水，时时花径相遇。
旧游伴侣。
还到曾来处。
门掩风和雨。
梁间燕语。
问那人在否。
风老莺雏，雨肥梅子，午阴嘉树清圆。
地卑山近，衣润费炉烟。
人静乌鸢自乐，小桥外、新绿溅溅。
凭栏久，黄芦苦竹，拟泛九江船。
年年。
如社燕，飘流瀚海，来寄修椽。
且莫思身外，长近尊前。
憔悴江南倦客，不堪听、急管繁弦。
歌筵畔，先安簟枕，容我醉时眠。
新篁摇动翠葆。
曲径通深窈。
夏果收新脆，金丸落、惊飞鸟。
浓霭迷岸草。
蛙声闹。
骤雨鸣池沼。
水亭小。
浮萍破处，帘花檐影颠倒。
纶巾羽扇，困卧北窗清晓。
屏里吴山梦自到。
惊觉。
依然身在江表。
蝉咽凉柯，燕飞尘幕，漏阁签声时度。
倦脱纶巾，困便湘竹，桐阴半侵朱户。
向抱影凝情处。
时闻打窗雨。
耿无语。
叹文园、近来多病，情绪懒，尊酒易成间阻。
缥缈玉京人，想依然、京兆眉妩。
翠幕深中，对徽容、空在纨素。
待花前月下，见了不教归去。
水浴清蟾，叶喧凉吹，巷陌马声初断。
闲依露井，笑扑流萤，惹破画罗轻扇。
人静夜久凭阑，愁不归眠，立残更箭。
叹年华一瞬，人今千里，梦沈书远。
空见说、鬓怯琼梳，容销金镜，渐懒趁时匀染。
梅风地溽，虹雨苔滋，一架舞红都变。
谁信无憀，为伊才减江淹，情伤荀倩。
但明河影下，还看稀星数点。
暮霞霁雨，小莲出水红妆靓。
风定。
看步袜江妃照明镜。
飞萤度暗草，秉烛游花径。
人静。
携艳质、追凉就槐影。
金环皓腕，雪藉清泉莹。
谁念省。
满身香、犹是旧荀令。
见说胡姬，酒垆寂静。
烟锁漠漠，藻池苔井。
暗叶啼风雨，窗外晓色珑璁。
散水麝，小池东。
乱一岸芙蓉。
蕲州簟展双纹浪，轻帐翠缕如空。
梦念远别、泪痕重。
淡铅脸斜红。
忡忡。
嗟憔悴、新宽带结，羞艳冶、都销镜中。
有蜀纸、堪凭寄恨，等今夜、酒血书词，剪烛亲封。
菖蒲渐老，早晚成花，教见薰风。
燎沈香，消溽暑。
鸟雀呼晴，侵晓窥檐语。
叶上初阳干宿雨、水面清圆，一一风荷举。
故乡遥，何日去。
家住吴门，久作长安旅。
五月渔郎相忆否。
小楫轻舟，梦入芙蓉浦。
日射欹红蜡蒂香。
风干微汗粉襟凉。
碧纱对掩簟纹光。
自剪柳枝明画阁，戏抛莲菂种横塘。
长亭无事好思量。
翠葆参差竹径成。
新荷跳雨泪珠倾。
曲阑斜转小池亭。
风约帘衣归燕急，水摇扇影戏鱼惊。
柳梢残日弄微晴。
薄薄纱厨望似空。
簟纹如水浸芙蓉。
起来娇眼未惺忪。
强整罗衣抬皓腕，更将纨扇掩酥胸。
羞郎何事面微红。
宝扇轻圆浅画缯。
象床平稳细穿藤。
飞蝇不到避壶冰。
翠枕面凉频忆睡，玉箫手汗错成声。
日长无力要人凭。
征骑初停，酒行莫放离歌举。
柳汀莲浦。
看尽江南路。
苦恨斜阳，冉冉催人去。
空回顾。
淡烟横素。
不见扬鞭处。
出林杏子落金盘。
齿软怕尝酸。
可惜半残青紫，犹有小唇丹。
南陌上，落花闲。
雨斑斑。
不言不语，一段伤春，都在眉间。
枫林凋晚叶，关河迥，楚客惨将归。
望一川暝霭，雁声哀怨，半规凉月，人影参差。
酒醒后，泪花销凤蜡，风幕卷金泥。
砧杵韵高，唤回残梦，绮罗香减，牵起余悲。
亭皋分襟地，难拚处、偏是掩面牵衣。
何况怨怀长结，重见无期。
想寄恨书中，银钩空满，断肠声里，玉筋还垂。
多少暗愁密意，唯有天知。
川原澄映，烟月冥蒙，去舟如叶。
岸足沙平，蒲根水冷留雁唼。
别有孤角吟秋，对晓风鸣轧。
红日三竿，醉头扶起还怯。
离思相萦，渐看看、鬓丝堪镊。
舞衫歌扇，何人轻怜细阅。
点检从前恩爱，但凤笺盈箧。
愁剪灯花，夜来和泪双叠。
地僻无钟鼓。
残灯灭，夜长人倦难度。
寒吹断梗，风翻暗雪，洒窗填户。
宾鸿谩说传书，算过尽、千俦万侣。
始信得、庾信愁多，江淹恨极须赋。
凄凉病损文园，徽弦乍拂，音韵先苦。
淮山夜月，金城暮草，梦魂飞去。
秋霜半入清镜，叹带眼、都移旧处。
更久长、不见文君，归时认否。
浮云护月，未放满朱扉。
鼠摇暗壁，萤度破窗，偷入书帏。
秋意浓，闲贮立、庭柯影里。
好风襟袖先知。
夜何其。
江南路绕重山，心知谩与前期。
奈向灯前堕泪，肠断萧娘，旧日书辞。
犹在纸。
雁信绝，清宵梦又稀。
郊原雨过金英秀。
风扫霜威寒入袖。
感君一曲断肠歌，劝我十分和泪酒。
古道尘清榆柳瘦。
系马邮亭人散后。
今宵灯尽酒醒时，可惜朱颜成皓首。
露迷衰草。
疏星挂，凉蟾低下林表。
素娥青女斗婵娟，正倍添凄悄。
渐飒飒、丹枫撼晓。
横天云浪鱼鳞小。
似故人相看，又透入、清辉半饷，特地留照。
迢递望极关山，波穿千里，度日如岁难到。
凤楼今夜听秋风，奈五更愁抱。
想玉匣、哀弦闭了。
无心重理相思调。
见皓月、牵离恨，屏掩孤颦，泪流多少。
寒莹晚空，点清镜、断霞孤鹜。
对客馆深扃，霜草未衰更绿。
倦游厌旅，但梦绕、阿娇金屋。
想故人别后，尽日空疑风竹。
塞北氍毹，江南图障，是处温燠。
更花管云笺，犹写寄情旧曲。
音尘迢递，但劳远目。
今夜长，争奈枕单人独。
暮色分平野。
傍苇岸、征帆卸。
烟村极浦，树藏孤馆，秋景如画。
渐别离气味难禁也。
更物象、供潇洒。
念多材浑衰减，一怀幽恨难写。
追念绮窗人，天然自、风韵娴雅。
竟夕起相思，谩嗟怨遥夜。
又还将、两袖珠泪，沈吟向寂寥寒灯下。
玉骨为多感，瘦来无一把。
苍藓沿阶，冷萤黏屋，庭树望秋先陨。
渐雨凄风迅。
淡暮色，倍觉园林清润。
汉姬纨扇在，重吟玩、弃掷未忍。
登山临水，此恨自古，销磨不尽。
牵引。
记试酒归时，映月同看雁阵。
宝幄香缨，熏炉象尺，夜寒灯晕。
谁念留滞故国，旧事劳方寸。
唯丹青相伴，那更尘昏蠹损。
波落寒汀，村渡向晚，遥看数点帆小。
乱叶翻鸦，惊风破雁，天角孤云缥缈。
官柳萧疏，甚尚挂、微微残照。
景物关情，川途换目，顿来催老。
渐解狂朋欢意少。
奈犹被、思牵情绕。
座上琴心，机中锦字，觉最萦怀抱。
也知人、悬望久，蔷薇谢、归来一笑。
欲梦高唐，未成眠、霜空又晓。
候馆丹枫吹尽，面旋随风舞。
夜寒霜月，飞来伴孤旅。
还是独拥秋衾，梦余酒困都醒，满怀离苦。
甚情绪。
深念凌波微步。
幽房暗相遇。
泪珠都作，秋宵枕前雨。
此恨音驿难通，待凭征雁归时，带将愁去。
并刀如水，吴盐胜雪，纤手破新橙。
锦幄初温，兽烟不断，相对坐调笙。
低声问向谁行宿，城上已三更。
马滑霜浓，不如休去，直是少人行。
云接平冈，山围寒野，路回渐转孤城。
衰柳啼鸦，惊风驱雁，动人一片秋声。
倦途休驾，淡烟里、微茫见星。
尘埃憔悴，生怕黄昏，离思牵萦。
华堂旧日逢迎。
花艳参差，香雾飘零。
弦管当头，偏怜娇凤，夜深簧暖笙清。
眼波传意，恨密约、匆匆未成。
许多烦恼，只为当时，一饷留情。
冬衣初染远山青。
双丝云雁绫。
夜寒袖湿欲成冰。
都缘珠泪零。
情黯黯，闷腾腾。
身如秋后蝇。
若教随马逐郎行。
不辞多少程。
菖蒲叶老水平沙。
临流苏小家。
画阑曲径宛秋蛇。
金英垂露华。
烧蜜炬，引莲娃。
酒香薰脸霞。
再来重约日西斜。
倚门听暮鸦。
孤馆迢迢，暮天草露沾衣润。
夜来秋近。
月晕通风信。
今日原头，黄叶飞成阵。
知人闷。
故来相趁。
共结临岐恨。
叶下斜阳照水。
卷轻浪、沈沈千里。
桥上酸风射眸子。
立多时，看黄昏，灯火市。
古屋寒窗底。
听几片、井桐飞坠。
不恋单衾再三起。
有谁知，为萧娘，书一纸。
客去车尘未敛。
古帘暗、雨苔千点。
月皎风清在处见。
奈今宵，照初弦，吹一箭。
池曲河声转。
念归计，眼迷魂乱。
明日前村更荒远。
且开尊，任红鳞，生酒面。
堤前亭午未融霜。
风紧雁无行。
重寻旧日岐路，茸帽北游装。
期信杳，别离长。
远情伤。
风翻酒幔，寒凝茶烟，又是何乡。
枝头风势渐小。
看暮鸦飞了。
又是黄昏，闭门收返照。
江南人去路缈。
信未通、愁已先到。
怕见孤灯，霜寒催睡早。
高柳春才软，冻梅寒更香。
暮雪助清峭，玉尘散林塘。
那堪飘风递冷，故遣度幕穿窗。
似欲料理新妆。
呵手弄丝簧。
冷落词赋客，萧索水云乡。
援毫授简，风流犹忆东梁。
望虚檐徐转，回廊未扫，夜长莫惜空酒觞。
风雪惊初霁，水乡增暮寒。
树杪堕飞羽，檐牙挂琅玕。
才喜门堆巷积，可惜迤逦销残。
渐看低竹翩翻。
清池涨微澜。
步屐晴正好，宴席晚方欢。
梅花耐冷，亭亭来入冰盘。
对前山横素，愁云变色，放杯同觅高处看。
金花落烬灯，银砾鸣窗雪。
夜深微漏断，行人绝。
风扉不定，竹圃琅玕折。
玉人新间阔。
著甚情悰，更当恁地时节。
无言欹枕，帐底流清血。
愁如春后絮，来相接。
知他那里，争信人心切。
除共天公说。
不成也还，似伊无个分别。
风销焰蜡，露浥烘炉，花市光相射。
桂华流瓦。
纤云散，耿耿素娥欲下。
衣裳淡雅。
看楚女、纤腰一把。
箫鼓喧，人影参差，满路飘香麝。
因念都城放夜。
望千门如昼，嬉笑游冶。
钿车罗帕。
相逢处，自有暗尘随马。
年光是也。
唯只见、旧情衰谢。
清漏移，飞盖归来，从舞休歌罢。
快风收雨，亭馆清残燠。
池光静横秋影，岸柳如新沐。
闻道宜城酒美，昨日新醅熟。
轻镳相逐。
冲泥策马，来折东篱半开菊。
华堂花艳对列，一一惊郎目。
歌韵巧共泉声，间杂琮琤玉。
惆怅周郎已老，莫唱当时曲。
幽欢难卜。
明年谁健，更把茱萸再三嘱。
对宿烟收，春禽静，飞雨时鸣高屋。
墙头青玉旆，洗铅霜都尽，嫩梢相触。
润逼琴丝，寒侵枕障，虫网吹黏帘竹。
邮亭无人处，听檐声不断，困眠初熟。
奈愁极顿惊，梦轻难记，自怜幽独。
行人归意速。
最先念、流潦妨车毂。
怎奈向、兰成憔悴，卫玠清羸，等闲时、易伤心目。
未怪平阳客，双泪落、笛中哀曲。
况萧索、青芜国。
红糁铺地，门外荆桃如菽。
夜游共谁秉烛。
溪源新腊后。
见数朵江梅，剪裁初就。
晕酥砌玉芳英嫩，故把春心轻漏。
前村昨夜，想弄月、黄昏时候。
孤岸峭，疏影横斜，浓香暗沾襟袖。
尊前赋与多材，问岭外风光，故人知否。
寿阳谩斗。
终不似，照水一枝清瘦。
风娇雨秀。
好乱插、繁花盈首。
须信道，羌管无情，看看又奏。
粉墙低，梅花照眼，依然旧风味。
露痕轻缀。
疑净洗铅华，无限佳丽。
去年胜赏曾孤倚。
冰盘同宴喜。
更可惜，雪中高树，香篝熏素被。
今年对花最匆匆，相逢似有恨，依依愁悴。
吟望久，青苔上、旋看飞坠。
相将见、脆丸荐酒，人正在、空江烟浪里。
但梦想、一枝潇洒，黄昏斜照水。
肌肤绰约真仙子，来伴冰霜。
洗尽铅黄。
素面初无一点妆。
寻花不用持银烛，暗里闻香。
零落池塘。
分付余妍与寿阳。
素肌应怯余寒，艳阳占立青芜地。
樊川照日，灵关遮路，残红敛避。
传火楼台，妒花风雨，长门深闭。
亚帘栊半湿，一枝在手，偏勾引、黄昏泪。
别有风前月底。
布繁英、满园歌吹。
朱铅退尽，潘妃却酒，昭君乍起。
雪浪翻空，粉裳缟夜，不成春意。
恨玉容不见，琼英谩好，与何人比。
正单衣试酒，恨客里、光阴虚掷。
愿春暂留，春归如过翼。
一去无迹。
为问花何在，夜来风雨，葬楚宫倾国。
钗钿堕处遗香泽。
乱点桃蹊，轻翻柳陌。
多情为谁追惜。
但蜂媒蝶使，时叩窗隔。
东园岑寂。
渐蒙笼暗碧。
静绕珍丛底，成叹息。
长条故惹行客。
似牵衣待话，别情无极。
残英小、强簪巾帻。
终不似一朵，钗头颤袅，向人欹侧。
漂流处、莫趁潮汐。
恐断红、尚有相思字，何由见得。
金闺平帖春云暖。
昼漏花前短。
玉颜酒解艳红消。
一面捧心啼困、不成娇。
别来新翠迷行径。
窗锁玲珑影。
砑绫小字夜来封。
斜倚曲阑凝睇、数归鸿。
廉纤小雨池塘遍。
细点看萍面。
一双燕子守朱门。
比似寻常时候、易黄昏。
宜城酒泛浮香絮。
细作更阑语。
相将羁思乱如云。
又是一窗灯影、两愁人。
柳阴直。
烟里丝丝弄碧。
隋堤上、曾见几番，拂水飘绵送行色。
登临望故国。
谁识。
京华倦客。
长亭路，年去岁来，应折柔条过千尺。
闲寻旧踪迹。
又酒趁哀弦，灯照离席。
梨花榆火催寒食。
愁一箭风快，半篙波暖，回头迢递便数驿。
望人在天北。
凄恻。
恨堆积。
渐别浦萦回，津堠岑寂。
斜阳冉冉春无极。
念月榭携手，露桥闻笛。
沈思前事，似梦里，泪暗滴。
爱日轻明新雪后。
柳眼星星，渐欲穿窗牖。
不待长亭倾别酒。
一枝已入骚人手。
浅浅挼蓝轻蜡透。
过尽冰霜，便与春争秀。
强对青铜簪白首。
老来风味难依旧。
桃萼新香梅落后。
暗叶藏鸦，苒苒垂亭牖。
舞困低迷如著酒。
乱丝偏近游人手。
雨过朦胧斜日透。
客舍青青，特地添明秀。
莫话扬鞭回别首。
渭城荒远无交旧。
蠢蠢黄金初脱后。
暖日飞绵，取次黏窗牖。
不见长条低拂酒。
赠行应已输先手。
莺掷金梭飞不透。
小榭危楼，处处添奇秀。
何日隋堤萦马首。
路长人倦空思旧。
小阁阴阴人寂后。
翠幕褰风，烛影摇疏牖。
夜半霜寒初索酒。
金刀正在柔荑手。
彩薄粉轻光欲透。
小叶尖新，未放双眉秀。
记得长条垂鹢首。
别离情味还依旧。
佳丽地。
南朝盛事谁记。
山围故国绕清江，髻鬓对起。
怒涛寂寞打孤城，风樯遥度天际。
断崖树，犹倒倚。
莫愁艇子曾系。
空余旧迹郁苍苍，雾沈半垒。
夜深月过女墙来，赏心东望淮水。
酒旗戏鼓甚处市。
想依稀、王谢邻里。
燕子不知何世。
入寻常、巷陌人家，相对如说兴亡，斜阳里。
佳约人未知，背地伊先变。
恶会称停事，看深浅。
如今信我，委的论长远。
好来无可怨。
洎合教伊，因些事后分散。
密意都休，待说先肠断。
此恨除非是，天相念。
坚心更守，未死终相见。
多少闲磨难。
到得其时，知他做甚头眼。
浮玉飞琼，向邃馆静轩，倍增清绝。
夜窗垂练，何用交光明月。
近闻道、官阁多梅，趁暗香未远，冻蕊初发。
倩谁摘取，寄赠情人桃叶。
回文近传锦字，道为君瘦损，是人都说。
祅知染红著手，胶梳黏发。
转思量、镇长堕睫。
都只为、情深意切。
欲报消息，无一句、堪愈愁结。
银河宛转三千曲。
浴凫飞鹭澄波绿。
何处是归舟。
夕阳江上楼。
天憎梅浪发。
故下封枝雪。
深院卷帘看。
应怜江上寒。
夜阑人静。
月痕寄、梅梢疏影。
帘外曲角栏干近。
旧携手处，花发雾寒成阵。
应是不禁愁与恨。
纵相逢难问。
黛眉曾把春衫印。
后期无定。
断肠香销尽。
玉琴虚下伤心泪。
只有文君知曲意。
帘烘楼迥月宜人，酒暖香融春有味。
萋萋芳草迷千里。
惆怅王孙行未已。
天涯回首一销魂，二十四桥歌舞地。
双阙笼嘉气，寒威日晚，岁华将暮。
小院闲庭，对寒梅照雪，淡烟凝素。
忍当迅景，动无限、伤春情绪。
犹赖是、上苑风光渐好，芳容将煦。
草荚兰芽渐吐。
且寻芳、更休思虑。
这浮世、甚驱驰利禄，奔竞尘土。
纵有魏珠照乘，未买得流年住。
争如盛饮流霞，醉偎琼树。
帘烘泪雨干，酒压愁城破。
冰壶防饮渴，培残火。
朱消粉退，绝胜新梳里。
不是寒宵短，日上三竿，殢人犹要同卧。
如今多病，寂寞章台左。
黄昏风弄雪，门深锁。
兰房密爱，万种思量过。
也须知有我。
著甚情悰，你但忘了人呵。
上马人扶残醉，晓风吹未醒。
映水曲、翠瓦朱檐，垂杨里、乍见津亭。
当时曾题败壁，蛛丝罩、淡墨苔晕青。
念去来、岁月如流，徘徊久、叹息愁思盈。
去去倦寻路程。
江陵旧事，何曾再问杨琼。
旧曲凄清。
敛愁黛、与谁听。
尊前故人如在，想念我、最关情。
何须渭城。
歌声未尽处，先泪零。
夜色催更，清尘收露，小曲幽坊月暗。
竹槛灯窗，识秋娘庭院。
笑相遇，似觉琼枝玉树，暖日明霞光烂。
水眄兰情，总平生稀见。
画图中、旧识春风面。
谁知道、自到瑶台畔。
眷恋雨润云温，苦惊风吹散。
念荒寒、寄宿无人馆。
重门闭、败壁秋虫叹。
怎奈向、一缕相思，隔溪山不断。
隋堤路。
渐日晚、密霭生深树。
阴阴淡月笼沙，还宿河桥深处。
无情画舸，都不管、烟波隔南浦。
等行人、醉拥重衾，载将离恨归去。
因念旧客京华，长偎傍、疏林小槛欢聚。
冶叶倡条俱相识，仍惯见、珠歌翠舞。
如今向、渔村水驿，夜如岁、焚香独自语。
有何人、念我无憀，梦魂凝想鸳侣。
暗尘四敛。
楼观迥出，高映孤馆。
清漏将短。
厌闻夜久，签声动书幔。
桂华又满。
闲步露草，偏爱幽远。
花气清婉。
望中迤逦，城阴度河岸。
倦客最萧索，醉倚斜桥穿柳线。
还似汴堤，虹梁横水面。
看浪飐春灯，舟下如箭。
此行重见。
叹故友难逢，羁思空乱。
两眉愁、向谁舒展。
州夹苍崖，下枕江山是城郭。
望海霞接日，红翻水面，晴风吹草，青摇山脚。
波暖凫鹥作。
沙痕退、夜潮正落。
疏林外、一点炊烟，渡口参差正寥廓。
自叹劳生，经年何事，京华信漂泊。
念渚蒲汀柳，空归闲梦，风轮雨楫，终辜前约。
情景牵心眼，流连处、利名易薄。
回头谢、冶叶倡条，便入渔钓乐。
月皎惊乌栖不定。
更漏将残，车历辘牵金井。
唤起两眸清炯炯。
泪花落枕红棉冷。
执手霜风吹鬓影。
去意徊徨，别语愁难听。
楼上阑干横斗柄。
露寒人远难相应。
尘满一絣文绣。
泪湿领巾红皱。
初暖绮罗轻，腰胜武昌官柳。
长昼。
长昼。
困卧午窗中酒。
门外迢迢行路。
谁送郎边尺素。
巷陌雨余风，当面湿花飞去。
无绪。
无绪。
闲处偷垂玉著。
蜀丝趁日染干红。
微暖面脂融。
博山细篆霭房栊。
静看打窗虫。
愁多胆怯疑虚幕，声不断、暮景疏钟。
团团四壁小屏风。
啼尽梦魂中。
日薄尘飞官路平。
眼前喜见汴河倾。
地遥人倦莫兼程。
下马先寻题壁字，出门闲记榜村名。
早收灯火梦倾城。
贪向津亭拥去车。
不辞泥雨溅罗襦。
泪多脂粉了无余。
酒酽未须令客醉，路长终是少人扶。
早教幽梦到华胥。
不为萧娘旧约寒。
何因容易别长安。
预愁衣上粉痕干。
阁合深沈灯焰喜，小炉邻近酒杯宽。
为君门外脱归鞍。
辽鹤归来，故乡多少伤心地。
寸书不寄。
鱼浪空千里。
凭仗桃根，说与凄凉意。
愁无际。
旧时衣袂。
犹有东门泪。
檐牙缥缈小倡楼。
凉月挂银钩。
聒席笙歌，透帘灯火，风景似扬州。
当时面色欺春雪，曾伴美人游。
今日重来，更无人问，独自倚阑愁。
歌席上，无赖是横波。
宝髻玲珑欹玉燕，绣巾柔腻掩香罗。
人好自宜多。
无个事，因甚敛双蛾。
浅淡梳妆疑见画，惺忪言语胜闻歌。
何况会婆娑。
衣染莺黄。
爱停歌驻拍，劝酒持觞。
低鬟蝉影动，私语口脂香。
檐露滴，竹风凉。
拚剧饮淋浪。
夜渐深，笼灯就月，子细端相。
知音见说无双。
解移宫换羽，未怕周郎。
长颦知有恨，贪耍不成妆。
些个事，恼人肠。
试说与何妨。
又恐伊、寻消问息，瘦减容光。
人人花艳明春柳。
忆筵上、偷携手。
趁歌停舞罢来相就。
醒醒个、无些酒。
比目香囊新刺绣。
连隔座、一时薰透。
为甚月中归，长是他、随车后。
莫倚能歌敛黛眉。
此歌能有几人知。
他日相逢花月底。
重理。
好声须记得来时。
苦恨城头更漏永，无情岂解惜分飞。
休诉金尊推玉臂。
从醉。
明朝有酒遣谁持。
画烛寻欢去，羸马载愁归。
念取酒东垆，尊罍虽近，采花南浦，蜂蝶须知。
自分袂、天阔鸿稀。
空怀梦约心期。
楚客忆江蓠。
算宋玉、未必为秋悲。
当时携手城东道。
月堕檐牙人睡了。
酒边难使客愁惊，帐底不教春梦到。
别来人事如秋草。
应有吴霜侵翠葆。
夕阳深锁绿苔门，一任卢郎愁里老。
玉奁收起新妆了。
鬓畔斜枝红袅袅。
浅颦轻笑百般宜，试著春衫犹更好。
裁金簇翠天机巧。
不称野人簪破帽。
满头聊插片时狂，顿减十年尘土貌。
桃溪不作从容住。
秋藉绝来无续处。
当时相候赤栏桥，今日独寻黄叶路。
烟中列岫青无数。
雁背夕阳红欲暮。
人如风后入江云，情似雨余黏地絮。
河桥送人处，凉夜何其。
斜月远堕余辉。
铜盘烛泪已流尽，霏霏凉露沾衣。
相将散离会，探风前津鼓，树杪参旗。
华骢会意，纵扬鞭、亦自行迟。
迢递路回清野，人语渐无闻，空带愁归。
何意重红满地，遗钿不见，斜迳都迷。
兔葵燕麦，向残阳、欲与人齐。
但徘徊班草，欷歔酹酒，极望天西。
花竹深，房栊好。
夜阒无人到。
隔窗寒雨，向壁孤灯弄余照。
泪多罗袖重，意密莺声小。
正魂惊梦怯，门外已知晓。
去难留，话未了。
早促登长道。
风披宿雾，露洗初阳射林表。
乱愁迷远览，苦语萦怀抱。
谩回头，更堪归路杳。
缭墙深，丛竹绕。
宴席临清沼。
微呈纤履，故隐烘帘自嬉笑。
粉香妆晕薄，带紧腰围小。
看鸿惊凤翥，满座叹轻妙。
酒醒时，会散了。
回首城南道。
河阴高转，露脚斜飞夜将晓。
异乡淹岁月，醉眼迷登眺。
路迢迢，恨满千里草。
逗晓看娇面。
小窗深、弄明未遍。
爱残朱宿粉云鬟乱。
最好是、帐中见。
说梦双蛾微敛。
锦衾温、酒香未断。
待起难舍拚。
任日炙、画栏暖。
昨夜里，又再宿桃源，醉邀仙侣。
听碧窗风快，珠帘半卷疏雨。
多少离恨苦。
方留连啼诉。
凤帐晓，又是匆匆，独自归去。
愁睹。
满怀泪粉，瘦马冲泥寻去路。
谩回首、烟迷望眼，依稀见朱户。
似痴似醉，暗恼损、凭阑情绪。
淡暮色，看尽栖鸦乱舞。
露柳好风标，娇莺能语。
独占春光最多处。
浅嚬轻笑，未肯等闲分付。
为谁心子里，长长苦。
洞房见说，云深无路。
凭仗青鸾道情素。
酒空歌断，又被涛江催去。
怎奈向、言不尽，愁无数。
灯前欲去仍留恋。
肠断朱扉远。
未须红雨洗香腮。
待得蔷薇花谢、便归来。
舞腰歌版闲时按。
一任傍人看。
金炉应见旧残煤。
莫使恩情容易、似寒灰。
疏篱曲径田家小。
云树开清晓。
天寒山色有无中。
野外一声钟起、送孤蓬。
添衣策马寻亭堠。
愁抱惟宜酒。
菰蒲睡鸭占陂塘。
纵被行人惊散、又成双。
玉觞才掩朱弦悄。
弹指壶天晓。
回头犹认倚墙花。
只向小桥南畔、便天涯。
银蟾依旧当窗满。
顾影魂先断。
凄风休飐半残灯。
拟倩今宵归梦、到云屏。
铅华淡伫新妆束。
好风韵、天然异俗。
彼此知名，虽然初见，情分先熟。
炉烟淡淡云屏曲。
睡半醒、生香透肉。
赖得相逢，若还虚过，生世不足。
妍姿艳态腰如束。
笑无限、桃粗杏俗。
玉体横陈，云鬟斜坠，春睡还熟。
夕阳斗转阑干曲。
乍醉起、余霞衫肉。
搦粉搓酥，剪云裁雾，比并不足。
宿雾藏春，余寒带雨，占得群芳开晚。
艳初弄秀倚东风娇懒。
隔叶黄鹂传好音，唤入深丛中探。
数枝新，比昨朝、又早红稀香浅。
眷恋。
重来倚槛。
当韶华、未可轻辜双眼。
赏心随分乐，有清尊檀板。
每岁嬉游能几日，莫使一声歌欠。
忍因循、片花飞、又成春减。
几日来、真个醉。
不知道、窗外乱红，已深半指。
花影被风摇碎。
拥春酲乍起。
有个人人，生得济楚，来向耳畔，问道今朝醒未。
情性儿、慢腾腾地。
恼得人又醉。
醉魂乍醒，听一声啼鸟，幽斋岑寂。
淡日朦胧初破晓，满眼娇晴天色。
最惜香梅，凌寒偷绽，漏泄春消息。
池塘芳草，又还淑景催逼。
因念旧日芳菲，桃花永巷，恰似初相识。
荏苒时光，因惯却、觅雨寻云踪迹。
奈有离拆，瑶台月下，回首频思忆。
重愁叠恨，万般都在胸臆。
帘底新霜一夜浓。
短烛散飞虫。
曾经洛浦见惊鸿。
关山隔、梦魂通。
明星晃晃，回津路转，榆影步花骢。
欲攀云驾倩西风。
吹清血、寄玲珑。
浅带一帆风，向晚来、扁舟稳下南浦。
迢递阻潇湘，衡皋迥，斜舣蕙兰汀渚。
危樯影里，断云点点遥天暮。
菡萏里风，偷送清香，时时微度。
吾家旧有簪缨，甚顿作天涯，经岁羁旅。
羌管怎知情，烟波上，黄昏万斛愁绪。
无言对月，皓彩千里人何处。
恨无凤翼身，只待而今，飞将归去。
葺金细弱。
秋风嫩、桂花初著。
蕊珠宫里人难学。
花染娇荑，羞映翠云幄。
清香不与兰荪弱。
一枝云鬓巧梳掠。
夜凉轻撼蔷薇萼。
香满衣襟，月在凤凰阁。
嗟乌兔。
正茫茫、相催无定，只恁东生西没，半均寒暑。
昨见花红柳绿，处处林茂。
又睹霜前篱畔，菊散余香，看看又还秋暮。
忍思虑念古往贤愚，终归何处。
争似高堂，日夜笙歌齐举。
选甚连宵彻昼，再三留住。
待拟沈醉扶上马，怎生向、主人未肯交去。
夜色澄明。
天街如水，风力微冷帘旌。
幽期再偶，坐久相看才喜，欲叹还惊。
醉眼重醒。
映雕阑修竹，共数流萤。
细语轻盈。
侭银台、挂蜡潜听。
自初识伊来，便惜妖娆艳质，美眄柔情。
桃溪换世，鸾驭凌空，有愿须成。
游丝荡絮，任轻狂、相逐牵萦。
但连环不解，流水长东，难负深盟。
秀色芳容明眸，就中奇绝。
细看艳波欲溜，最可惜、微重重红绡轻帖。
匀朱傅粉，几为严妆时涴睫。
因个甚、底死嗔人，半饷斜眄费贴燮。
斗帐里、浓欢意惬。
带困眼、似开微合。
曾倚高楼望远，似指笑频目闰，知他谁说。
那日分飞，泪雨纵横光映颊。
揾香罗，恐揉损，与他衫袖裛。
蕙风初散轻暖，霁景微澄洁。
秀蕊乍开乍敛，带雨态烟痕，春思纡结。
危弦弄响，来去惊人莺语滑。
无赖处，丽日楼台，乱纷岐路思奇绝。
何计解、黏花系月叹冷落、顿辜佳节。
犹有当时气味，挂一缕相思，不断如发。
云飞帝国，人在天边心暗折。
语东风，共流转，谩作匆匆别。
小雨收尘，凉蟾莹彻，水光浮璧。
谁知怨抑。
静倚官桥吹笛。
映宫墙、风叶乱飞，品高调侧人未识。
想开元旧谱，柯亭遗韵，尽传胸臆。
阑干四绕，听折柳徘徊，数声终拍。
寒灯陋馆，最感平阳孤客。
夜沈沈、雁啼甚哀，片云尽卷清漏滴。
黯凝魂，但觉龙吟万壑天籁息。
云作轻阴，风逗细寒，小溪冰冻初结。
更听得、悲鸣雁度空阔。
暮雀喧喧聚竹，听竹上清响风敲雪。
洞户悄，时见香消翠楼，兽煤红爇。
凄切。
念旧欢聚，旧约至此，方惜轻别。
又还是、离亭楚梅堪折。
暗想莺时似梦，梦里又却是，似莺时节，要无闷，除是拥炉对酒，共谭风月。
花扑鞭梢，风吹衫袖，马蹄初趁轻装。
都城渐远，芳树隐斜阳。
未惯羁游况味，征鞍上、满目凄凉。
今宵里，三更皓月，愁断九回肠。
佳人，何处去，别时无计，同引离觞。
但唯有相思，两处难忘。
去即十分去也，如何向、千种思量。
凝眸处，黄昏画角，天远路岐长。
白玉楼高，广寒宫阙，暮云如幛褰开。
银河一派，流出碧天来。
无数星躔玉李，冰轮动、光满楼台。
登临处，全胜瀛海，弱水浸蓬莱。
云鬟，香雾湿，月娥韵涯，云冻江梅。
况餐花饮露，莫惜裴徊。
坐看人间如掌，山河影、倒入琼杯。
归来晚，笛声吹彻，九万里尘埃。
良夜灯光簇如豆。
占好事、今宵有。
酒罢歌阑人散后。
琵琶轻放，语声低颤，灭烛来相就。
玉体偎人情何厚。
轻惜轻怜转唧口留。
雨散云收眉儿皱。
只愁彰露，那人知后。
把我来僝僽。
一剪梅花万样娇。
斜插梅枝，略点眉梢。
轻盈微笑舞低回，何事尊前拍误招。
夜渐寒深酒渐消。
袖里时闻玉钏敲。
城头谁恁促残更，银漏何如，且慢明朝。
浮花浪蕊，人间无数，开遍朱朱白白。
瑶池一朵玉芙蓉，秋露洗、丹砂真色。
晚凉拜月，六铢衣动，应被姮娥认得。
翩然欲上广寒宫，横玉度、一声天碧。
一抹残霞，几行新雁，天染云断，红迷阵影，隐约望中，点破晚空澄碧。
助秋色。
门掩西风，桥横斜照，青翼未来，浓尘自起，咫尺凤帏，合有人相识。
叹乖隔。
知甚时恣与，同携欢适。
度曲传觞，并鞯飞辔，绮陌画堂连夕。
楼头千里，帐底三更，尽堪泪滴。
怎生向，无聊但只听消息。
仙骨清羸，沈腰憔悴，见傍人、惊怪消瘦。
柳无言，双眉尽日齐斗。
都缘薄幸赋情浅，许多时、不成欢偶。
幸自也，总由他，何须负这心口。
令人恨、行坐儿断了更思量，没心求守。
前日相逢，又早见伊仍旧。
却更被温存后。
都忘了、当时僝僽。
便掐撮、九百身心，依前待有。
南枝度腊开全少，疏影当轩。
一种宜寒。
自共清蟾别有缘。
江南风味依然在，玉貌韶颜。
今夜凭阑。
不似钗头子细看。
香梅开后风传信，绣户先知。
雾湿罗衣。
冷艳须攀最远枝。
高歌羌管吹遥夜，看即分披。
已恨来迟。
不见娉婷带雪时。
美盼低迷情宛转。
爱雨怜云，渐觉宽金钏。
桃李香苞秋不展。
深心黯黯谁能见。
宋玉墙高才一觇。
絮乱丝繁，苦隔春风面。
歌板未终风色便。
梦为蝴蝶留芳甸。
晚步芳塘新霁后。
春意潜来，迤逦通窗牖。
午睡渐多浓似酒。
韶华已入东君手。
嫩绿轻黄成染透。
烛下工夫，泄漏章台秀。
拟插芳条须满首。
管交风味还胜旧。
叶底寻花春欲暮。
折遍柔枝，满手真珠露。
不见旧人空旧处。
对花惹起愁无数。
却倚阑干吹柳絮。
粉蝶多情，飞上钗头住。
若遣郎身如蝶羽。
芳时争肯抛人去。
酒熟微红生眼尾。
半额龙香，冉冉飘衣袂。
云压宝钗撩不起。
黄金心字双垂耳。
愁入眉痕添秀美。
无限柔情，分付西流水。
忽被惊风吹别泪。
只应天也知人意。
风鬟雾鬓。
便觉蓬莱三岛近。
水秀山明。
缥缈仙姿画不成。
广寒丹桂。
岂是夭桃尘俗世。
只恐乘风。
飞上琼楼玉宇中。
歌时宛转饶风措。
莺语清圆啼玉树。
断肠归去月三更，薄酒醒来愁万绪。
孤灯翳翳昏如雾。
枕上依稀闻笑语。
恶嫌春梦不分明，忘了与伊相见处。
楼前疏柳，柳外无穷路。
翠色四天垂，数峰青、高城阔处。
江湖病眼，偏向此山明，愁无语。
空凝伫。
两两昏鸦去。
平康巷陌，往事如花雨。
十载却归来，倦追寻、酒旗戏鼓。
今宵幸有，人似月婵娟，霞袖举。
杯深注。
一曲黄金缕。
江天雪意，夜色寒成阵。
翠袖捧金蕉，酒红潮、香凝沁粉。
帘波不动，新月淡笼明，香破豆，烛频花，减字歌声稳。
恨眉羞敛，往事休重问。
人去小庭空，有梅梢、一枝春信。
檀心未展，谁为探芳丛，消瘦尽，洗妆匀，应更添风韵。
宝合分时果，金盘弄赐冰。
晓来阶下按新声。
恰有一方明月、可中庭。
露下天如水，风来夜气清。
娇羞不肯傍人行。
扬下扇儿拍手、引流萤。
腻颈凝酥白，轻衫淡粉红。
碧油凉气透帘栊。
指点庭花低映、云母屏风。
恨逐瑶琴写，书劳玉指封。
等闲赢得瘦仪容。
何事不教云雨、略下巫峰。
秋阴时晴向暝。
变一庭凄冷。
伫听寒声，云深无雁影。
更深人去寂静。
但照壁、孤灯相映。
酒已都醒，如何消夜永。
举离觞。
掩洞房。
箭水冷冷刻漏长。
愁中看晓光。
整罗裳。
脂粉香。
见扫门前车上霜。
相持泣路傍。
马如飞。
归未归。
谁在河桥见别离。
修杨委地垂。
掩面啼。
人怎知。
桃李成阴莺哺儿。
闲行春尽时。
好风浮。
晚雨收。
林叶阴阴映鹢舟。
斜阳明倚楼。
黯凝眸。
忆旧游。
艇子扁舟来莫愁。
石城风浪秋。
沙棠舟。
小棹游。
池水澄澄人影浮。
锦鳞迟上钩。
烟云愁。
箫鼓休。
再得来时已变秋。
欲归须少留。
千红万翠。
簇定清明天气。
为怜他、种种清香，好难为不醉。
我爱深如你。
我心在、个人心里。
便相看、老却春风，莫无些欢意。
梅雨霁，暑风和。
高柳乱蝉多。
小园台榭远池波。
鱼戏动新荷。
薄纱厨，轻羽扇。
枕冷簟凉深院。
此时情绪此时天。
无事小神仙。
白角簟，碧纱厨。
梅雨乍晴初。
谢家池畔正清虚。
香散嫩芙蕖。
日流金，风解愠。
一弄素琴歌舞。
慢摇纨扇诉花笺。
吟待晚凉天。
长安道，潇洒西风时起。
尘埃车马晚游行，霸陵烟水。
乱鸦栖鸟夕阳中，参差霜树相倚。
到此际。
愁如苇。
冷落关河千里。
追思唐汉昔繁华，断碑残记。
未央宫阙已成灰，终南依旧浓翠。
对此景、无限愁思。
绕天涯、秋蟾如水。
转使客情如醉。
想当时、万古雄名，尽作往来人、凄凉事。
暖烟笼细柳。
弄万缕千丝，年年春色。
晴风荡无际，浓于酒、偏醉情人调客。
阑干倚处，度花香、微散酒力。
对重门半掩，黄昏淡月，院宇深寂。
愁极。
因思前事，洞房佳宴，正值寒食。
寻芳遍赏，金谷里，铜驼陌。
到而今、鱼雁沈沈无信，天涯常是泪滴。
早归来，云馆深处，那人正忆。
万叶战，秋声露结，雁度砂碛。
细草和烟尚绿，遥山向晚更碧。
见隐隐、云边新月白。
映落照、帘幕千家，听数声何处倚楼笛。
装点尽秋色。
脉脉。
旅情暗自消释。
念珠玉、临水犹悲感，何况天涯客。
忆少年歌酒，当时踪迹。
岁华易老，衣带宽、懊恼心肠终窄。
飞散后、风流人阻，蓝桥约、怅恨路隔。
马蹄过、犹嘶旧巷陌。
叹往事、一一堪伤，旷望极。
凝思又把阑干拍。
秋气绕城闉。
暮角寒鸦未掩门。
记得佳人冲雨别，吟分。
别绪多于雨后云。
小棹碧溪津。
恰似江南第一春。
应是采莲闲伴侣，相寻。
收取莲心与旧人。
寒夜梦初醒。
行尽江南万里程。
早是愁来无会处，时听。
败叶相传细雨声。
书信也无凭。
万事由他别后情。
谁信归来须及早，长亭。
短帽轻衫走马迎。
户外井桐飘。
淡月疏星共寂寥。
恐怕霜寒初索被，中宵。
已觉秋声引雁高。
罗带束纤腰。
自剪灯花试彩毫。
收起一封江北信，明朝。
为问江头早晚潮。
轻软舞时腰。
初学吹笙苦未调。
谁遣有情知事早，相撩。
暗举罗巾远见招。
痴騃一团娇。
自折长条拨燕巢。
不道有人潜看著，从教。
掉下鬟心与凤翘。
水竹旧院落，樱笋新蔬果。
嫩英翠幄，红杏交榴火。
心事暗卜，叶底寻双朵，深夜归青琐。
灯尽酒醒时，晓窗明、钗横鬓嚲。
怎生那。
被间阻时多。
奈愁肠数叠，幽恨万端，好梦还惊破。
可怪近来，传语也无个。
莫是瞋人呵。
真个若瞋人，却因何、逢人问我。
一阵斜风横雨。
薄衣润、新添金缕。
不谢铅华更清素。
倚筠窗，弄么弦，娇欲语。
小阁横香雾。
正年少、小娥愁绪。
莫是栽花被花妒。
甚春来，病恹恹，无会处。
当时选舞万人长。
玉带小排方。
喧传京国声价，年少最无量。
花阁迥，酒筵香。
想难忘。
而今何事，佯向人前，不认周郎。
芳脸匀红，黛眉巧画宫妆浅。
风流天付与精神，全在娇波眼。
早是萦心可惯。
向尊前、频频顾眄。
几回相见，见了还休，争如不见。
烛影摇红，夜阑饮散春宵短。
当时谁会唱阳关，离恨天涯远。
争奈云收雨散。
凭阑干、东风泪满。
海棠开后，燕子来时，黄昏深院。
槁木形骸，浮云身世，一年两到京华。
又还乘兴，闲看洛阳花。
闻道革呈红最好，春归后、终委泥沙。
忘言处，花开花谢，不似我生涯。
年华。
留不住，饥餐困寝，触处为家。
这一轮明月，本自无瑕。
随分冬裘夏葛，都不会、赤水黄芽。
谁知我，春风一拐，谈笑有丹砂。
身如一叶舟，万事潮头起。
水长船高一任伊，来往洪涛里。
潮落又潮生，今古长如此。
后夜开尊独酌时，月满人千里。
体上衣裳云作缕。
不论寒暑。
世间多少老婆禅，犹苦问、台山路。
堪笑庞翁无趣。
临行却住。
古人公案不须论，还了得、如今否。
大江北去。
未到沧溟终不住。
淮水东流。
日夜朝宗亦未休。
香炉烟袅。
浓淡卷舒终不老。
寸碧千钟。
人醉华胥月色中。
华胥月色。
万水千山同一白。
南北相望。
独醉香山旧草堂。
淮岑妙境。
十载醺酣犹未醒。
一腹便便。
也读春秋也爱眠。
只解劝人归，都不留人住。
南北东西总是家，劝我归何处。
去住总由天，天意人难阻。
若得归时我自归，何必闲言语。
黄了旧皮肤，最是风流处。
多少纷纷陌上人，不听春鹃语。
触目是家山，到了须拈取。
云散长空月满天，好个还乡路。
梦里不知眠，觉后眠何在。
试问眠身与梦身，那个能只对。
醉后有人醒，醒了无人醉。
要识三千与大千，不在微尘外。
碧空黯淡同云绕。
渐枕上、风声峭。
明透纱窗天欲晓。
珠帘才卷，美人惊报，一夜青山老。
使君留客金尊倒。
正千里琼瑶未经扫。
欺压梅花春信早。
十分农事，满城和气，管取明年好。
扁舟东去，极目沧波渺。
千古送残红，到如今、东流未了。
午潮方去，江月照还生，千帆起，玉绳低，枕上莺声晓。
锦囊佳句，韵压池塘草。
声遏去年云，恼离怀、余音缭绕。
倚楼看镜，此意与谁论，一重水，一重山，目断令人老。
世间药院。
只爱大黄甘草贱。
急急加工。
更靠硫黄与鹿茸。
鹿茸吃了。
却恨世间凉药少。
冷热平均。
须是松根白茯苓。
扰扰匆匆，红尘满袖，自然心在溪山。
寻思百计，真个不如闲。
浮世纷华梦影，嚣尘路、来往循环。
江湖手，长安障日，何似把鱼竿。
盘旋。
那忍去，他帮纵好，终异乡关。
向七峰回首，清泪班班。
西望烟波万里，扁舟去、何日东还。
分携处，相期痛饮，莫放酒杯慳。
淮叶缤纷，江烟浓淡，别尊同倒寒晖。
未逢春信，霜露惹征衣。
往事元无是处，无须待、回首知非。
春鹃语，从来劝我，常道不如归。
家山，何处近，江楼帘栋，夕卷朝飞。
问西江笋蕨，何似鲈肥。
且置华胥旧梦，忘言处、千古同时。
君知我，平生心事，相契古来稀。
问东州何处，境胜人幽，两俱难得。
狼山相望，有高堂千尺。
妙曲轰空，彩云翻袖，乐奏壶天长日。
笑我飘然，蓬窗竹户，只延山色。
拟棹觥船，径冲花浪，直造雕筵，共醺仙液。
仍乞蟠桃，向庐山亲植。
未举江帆，早逢淮雁，问故人踪迹。
远老池边，陶翁琴里，此情何极。
闻道洛阳花正好，家家庭户春风。
道人饮去百壶空。
年年花下醉，看谢几番红。
此别又从何处去，风萍一任西东。
语声虽异笑声同。
一轮深夜月，何处不相逢。
海角芳菲留不住。
笔下风生，飞入青云去。
仙箓有名天赐与。
致君事业安排取。
要识世间平坦路。
当使人人，各有安心处。
黑发便逢尧舜主。
笑人白首归南亩。
结庐人境。
万事醉来都不醒。
鸟倦云飞。
两得无心总是归。
古人逝矣。
旧日南窗何处是。
莫负青春。
即是升平寄傲人。
一尊薄酒。
满酌劝君君举手。
不是亲朋。
谁肯相从寂寞滨。
人生如梦。
梦里惺惺何处用。
盏到休辞。
醉后全胜未醉时。
从来多唱杜鹃辞。
如今真个归。
健帆笑里落湖西。
回看江浪飞。
说情话，复何疑。
临流应赋诗。
引觞自酌更何之。
心闲光景迟。
芝检下中天，春寒犹浅。
余闰银蟾许重看。
满城灯火，又遍高楼深院。
宝鞍催绣毂，香风软。
憔悴慢翁，萧条古县。
随分良辰试开宴。
且倾芳酒，共听新声弦管。
夜阑人未散，更筹转。
驿使初回，新阳才报。
时和倍觉青春早。
华灯和月拥朱车番，花间万点寒星小。
团扇歌清，重裀舞妙。
游人只恐归来悄。
明年亲侍辇舆行，未应肯记濡须好。
晓云舒瑞。
寒影初回长日至。
罗袜新成。
更有何人继后尘。
绮窗寒浅。
尽道朝来添一线。
秉烛须游。
已减铜壶昨夜筹。
豆蔻梢头春色浅。
新试纱衣，拂袖东风软。
红日三竿帘幕卷。
画楼影里双飞燕。
拢鬓步摇青玉碾。
缺样花枝，叶叶蜂儿颤。
独倚阑干凝望远。
一川烟草平如剪。
柳絮风轻，梨花雨细。
春阴院落帘垂地。
碧溪影里小桥横，青帘市上孤烟起。
镜约关情，琴心破睡。
轻寒漠漠侵鸳被。
酒醒霞散脸边红，梦回山蹙眉间翠。
暄风迟日春光闹。
蒲萄水绿摇轻棹。
两岸草烟低。
青山啼子规。
归来愁未寝。
黛浅眉痕沁。
花影转廊腰。
红添酒面潮。
縠纹波面浮鸂涑力鸟，。
蒲芽出水参差碧。
满院落梅香。
柳梢初弄黄。
衣轻红袖皱。
春困花枝瘦。
睡起玉钗横。
隔帘闻晓莺。
楚山削玉云中碧，影落沙汀。
秋水澄凝。
一抹江天雁字横。
金钱满地西风急，红蓼烟轻。
帘外砧声。
惊起青楼梦不成。
冰霜林里争先发，独压群花。
风送清笳。
更引轻烟淡淡遮。
抱墙溪水弯环碧，月色清华。
疏影横斜。
恰似林逋处士家。
冷猿寒雁淮山远，风袅青帘。
飞雪廉纤。
莫道空中是撒盐。
到时乳鹊喧梧影，晓卷疏帘。
彩服巡檐。
索共梅花笑语添。
落寞寒香满院，扶疏清影侵门。
雪消平野晚烟昏。
睡起懒匀檀粉。
皎皎风前玉树，盈盈月下冰魂。
南枝春信夜来温。
便觉肌肤瘦损。
花额上堆翠葆，远山横处星眸。
绛宫深锁暮云浮。
月破黄昏时候。
谁谓霞衣玉简，便孤彩凤秦楼。
桃源不禁昔人游。
曾是刘郎邂逅。
窄袖浅笼温玉，修眉淡扫遥岑。
行时云雾绕衣襟。
步步莲生宫锦。
菊与秋烟共晚，酒随人意俱深。
尊前有客动琴心。
醉后清狂不禁。
宝柱横云雁影，朱弦隔叶莺声。
风生玉指晚寒清。
官样轻黄袖冷。
饮罢尚留余意，曲终自有深情。
归来江上数峰青。
梅水横斜夜永。
滴滴金盘露冷，萧萧玉宇风清。
长庚入梦晓窗明。
淡月微云耿耿。
松竹五峰秋色，笙歌三市欢声。
华堂开宴拥娉婷。
天上人间共庆。
青锦缠条佩剑，紫丝络辔飞骢。
入关意气喜生风。
年少胸吞云梦。
金阙日高露泣，东华尘软香红。
争看荀氏第三龙。
春暖桃花浪涌。
晓艳最便清露，晚红偏怯斜阳。
移根栽近菊花傍。
蜀锦翻成新样。
坐客联挥玉尘，歌词细琢琼章。
从今故事记溪堂。
岁岁携壶共赏。
木末谁攀新萼，雪消自种前庭。
莫嫌开过尚盈盈。
似待诗人醉咏。
霜后最添妍丽，风中更觉娉婷。
影摇溪水一湾清。
妆罢晓临鸾镜。
密雪未知肤白，夜寒已觉香清。
振芳堂下月盈庭。
踏碎横斜疏影。
且醉杯中绿蚁，休辞笛里清声。
东君催促子青青。
滋味要调金鼎。
雨洗溪光净，风掀柳带斜。
画楼朱户玉人家。
帘外一眉新月、浸梨花。
金鸭香凝袖，铜荷烛映纱。
凤盘宫锦小屏遮。
夜静寒生春笋、理琵琶。
碧梧翠竹交加影。
角簟纱厨冷。
疏云淡月媚横塘。
一阵荷花风起、隔帘香。
雁横天末无消息。
水阔吴山碧。
刺桐花上蝶翩翩。
唯有夜深清梦、到郎边。
角声吹散梅梢雪。
疏影黄昏月。
落英点点拂阑干。
风送清香满院、作轻寒。
花瓷羯鼓催行酒。
红袖掺掺手。
曲声未彻宝杯空。
饮罢香薰翠被、锦屏中。
风前玉树王仓金韵。
碧落佳期近。
疏云影里鹊桥低。
檐外一弯新月、印修眉。
星河渐晓铜壶噎。
又是经年别。
此情莫与玉人知。
引起旧家离恨、泪珠垂。
帘外雨，洗尽楚乡残暑。
白露影边霞一缕。
绀碧江天暮。
沈水烟横香雾，茗碗浅浮琼乳。
卧听鹧鸪啼竹坞。
竹风清院宇。
花落莺啼春暮。
陌上绿杨飞絮。
金鸭晚香寒，人在洞房深处。
无语。
无语，叶上数声疏雨。
门外落花流水。
日暖杜鹃声碎。
蕃马小屏风，一枕画堂春睡。
如醉，如醉。
正是困人天气。
芦花飘雪迷洲渚。
送秋水、连天去。
一叶小舟横别浦。
数声鸿雁，两行鸥鹭。
天淡潇湘暮。
蓬窗醉梦惊箫鼓。
回首青楼在何处。
柳岸风轻吹残暑。
菊开青蕊，叶飞红树。
江上潇潇雨。
疏雨洗烟波，雨过满江秋色。
风起白鸥零乱，破岚光深碧。
荻花枫叶只供愁，清吟写岑寂。
吟罢倚阑无语，听一声羌笛。
木落江寒秋色晚，飕飕吹帽风清。
丹枫楼外捣衣声。
登高怀远，山影雁边横。
露染宫黄庭菊浅，茱萸烟拂红轻。
尊前谁整醉冠倾。
酒香薰脸，落日断霞明。
玉树临风宾欲散，黄昏约马嘶庭。
幽欢未尽有余清。
琼糜方一啜，银烛已双擎。
坐久香津生齿颊，何须五斗消酲。
艳歌声里醉魂醒。
明年思此会，旌旆想登瀛。
荷花风细，乞巧楼中凉似水。
天幕低垂。
新月弯环浅晕眉。
桥横乌鹊，不负年年云外约。
残漏疏钟。
肠断朝霞一缕红。
疏疏密密，薝卜林中飞玉出。
妒舞欺梅。
悠扬随风去却回。
遥岑玉刻，不见云中浮寸碧。
夜色清妍。
庭下交光月午天。
秋水无痕清见底。
蓼花汀上西风起，一叶小舟烟雾里。
兰棹舣，柳条带雨穿双鲤。
自叹直钩无处使。
笛声吹彻云山翠，鲙落霜刀红缕细，新酒美。
醉来独枕莎衣睡。
晓风残角，月里梅花落。
宿雨醒时滋味恶。
翠被轻寒漠漠。
梦回一点相思，远山暗蹙双眉。
不觉肌肤瘦玉，但知带减腰围。
花边柳际，已渐知春意。
归信不知何日是。
旧恨欲拚无计。
故人零落西东，题诗待倩归鸿。
惟有多情芳草，年年处处相逢。
霜清木落，深院帘栊静。
池面卷烟波，莹香水、一奁明镜。
修筠拂槛，疏翠挽婵娟，山雾敛，水云收，野阔江天迥。
红消醉玉，酒面风前醒。
罗幕护轻寒，锦屏空、金炉烬冷。
星横参昂，梅径月黄昏，清梦觉，浅眉颦，窗外横斜影。
弄晴数点梨梢雨。
门外画桥寒食路。
杜鹃飞破草间烟、蛱蝶惹残花底露。
东君著意怜樊素。
一段韶华都付与。
妆成不管露桃嗔，舞罢从教风柳妒。
横塘晕浅琉璃莹。
绿叶阴浓庭院静。
樱桃熟后麦秋凉，芍药开时槐夏永。
蓬莱阁下红尘境。
青羽扇低摇凤影。
庭前玉树一枝春，香雾和烟新月冷。
个中怀抱谁排遣。
恻恻轻寒风剪剪。
细思梅蕊晚香浓，争似柳梢春色浅。
娇口化道字歌声软。
醉后微涡回笑靥。
更无卓氏白头吟，只有卢郎年少恨。
青钱点水圆荷绿。
解箨新篁森嫩玉。
轻风冉冉楝花香，小雨丝丝梅子熟。
华堂烛烬零金粟。
人在洞天三十六。
昭华吹彻管声寒，声入寿觞红浪蹙。
画烛笼纱红影乱，门外紫骝嘶。
分破云团月影亏。
雪浪皱清漪。
捧碗纤纤春笋瘦，乳雾泛冰瓷。
两袖清风拂袖飞。
归去酒醒时。
拍岸蒲萄江水碧，柳带挽归艎。
破闷琴风绕袖凉。
蔌蔌楝花香。
淡烟疏雨随宜好，何处不潇湘。
愿作双飞老凤皇。
莫学野鸳鸯。
料峭小桃风。
凝淡春容。
宝灯山列半天中。
丽服靓妆携手处，笑语匆匆。
酒滴小槽红。
一饮千钟。
铜荷擎烛绛纱笼。
归去笙歌喧院落，月照帘栊。
桐叶成阴拂画檐。
清风凉处卷疏帘。
红绡舞袖萦腰柳，碧玉眉心媚脸莲。
愁满眼，水连天。
香笺小字倩谁传。
梅黄楚岸垂垂雨，草碧吴江淡淡烟。
金节平分院落凉。
黄昏帘幕卷西厢。
冰轮碾碎粼粼碧，玉斧修成练练光。
低照户，巧侵床。
锦袍起舞谪仙狂。
鹊飞影里觥筹乱，桂子风前笑语香。
红晕香腮粉未匀。
梳妆闲淡稳精神。
谁知碧嶂清溪畔，也有姚家一朵春。
眉黛浅，为谁颦。
莫将心事付朝云。
坐中有客肠应断，忘了酴醿架下人。
水阔天低雁字横。
小春时节晚寒清。
梅梢月上纷纷白，竹坞风来冉冉轻。
人似玉，酒如渑。
入关意气喜风生。
坐中有客联镳去，谁唱阳关第四声。
楼阁帘垂乳燕飞。
圆荷细细点清溪。
薰风破闷晚凉时。
玉轸琴边兰思远，霜纨扇里翠眉低。
柔蓝衫子闹蜂儿。
六曲阑干翠幕垂。
香烬冷金猊。
日高花外啭黄鹂。
春睡觉、酒醒时。
草青南浦，云横西塞，锦字杳无期。
东风只送柳绵飞。
全不管、寄相思。
楝花飘砌。
蔌蔌清香细。
梅雨过，萍风起。
情随湘水远，梦绕吴峰翠。
琴书倦，鹧鸪唤起南窗睡。
密意无人寄。
幽恨凭谁洗。
修竹畔，疏帘里。
歌余尘拂扇，舞罢风掀袂。
人散后，一钩淡月天如水。
浅色染春衣。
衣上双双小雁飞。
袖卷藕丝寒玉瘦，弹棋。
赢得尊前酒一卮。
冰雪拂胭脂。
绛蜡香融落日西。
唱彻阳关人欲去，依依。
醉眼横波翠黛低。
霜砧声急。
潇潇疏雨梧桐湿。
无言独倚阑干立。
帘卷黄昏，一阵西风入。
年时画阁佳宾集。
玉人檀板当筵执。
银瓶已断丝绳汲。
莫话前欢，忍对屏山泣。
蝶飞烟草，莺啼云树，满院垂杨阴绿。
轻风飘散杏梢红，更吹皱、池波如縠。
珠帘日晚，银屏人散，楼上醉横霜竹。
一春若道不相思，缘底事、红绡褪玉。
一江秋水碧湾湾。
绕青山。
玉连环。
帘幕低垂，人在画图间。
闲抱琵琶寻旧曲，弹未了，意阑珊。
飞鸿数点拂云端。
倚阑看。
楚天寒。
拟倩东风，吹梦到长安。
恰似梨花春带雨，愁满眼，泪阑干。
杏花村馆酒旗风。
水溶溶。
扬残红。
野渡舟横，杨柳绿阴浓。
望断江南山色远，人不见，草连空。
夕阳楼外晚烟笼。
粉香融。
淡眉峰。
记得年时，相见画屏中。
只有关山今夜月，千里外，素光同。
九日登高，倚楼人在秋空半。
汝江如练。
碧影涵云巘。
醉看茱萸，定是明年健。
清尊满。
菊花黄浅。
偏入陶潜眼。
金气秋分，风清露冷秋期半。
凉蟾光满。
桂子飘香远。
素练宽衣，仙仗明飞观。
霓裳乱。
银桥人散。
吹彻昭华管。
风剪冰花飞零乱。
映梅梢、素影摇清浅。
绣幄寒轻，兰薰烟暖。
艳歌催得金荷卷。
游梁已觉相如倦。
忆去年、舟渡淮南岸。
别后销魂，冷猿寒雁。
角声只送黄昏怨。
烟雨幂横塘，绀色涵清浅。
谁把并州快剪刀，剪取吴江半。
隐几岸乌巾，细葛含风软。
不见柴桑避俗翁，心共孤云远。
花枝破蕾柳梢青。
春寒拂面轻。
一眉新月影三星。
铜荷烛烬零。
低凤扇，袅霓旌。
珊珊环珮声。
坐间谁识许飞琼。
对郎仙骨清。
风飘万点落花飞。
残红枝上稀。
平芜叶上淡烟迷。
那堪春鸟啼。
风细细，日迟迟。
轻纱叠雪衣。
多情多病懒追随。
玉人应恨伊。
晨光晓色扫檐晶。
寒斋蝶梦惊。
乱飘鸳瓦细无声。
游扬柳丝轻。
书幌冷，竹窗明。
柴门只独扃。
一尊浊酒为谁倾。
梅花相对清。
临川好，柳岸转平沙。
门外澄江丞相宅，坛前乔木列仙家。
春到满城花。
行乐处，舞袖卷轻纱。
谩摘青梅尝煮酒，旋煎白雪试新茶。
明月上檐牙。
临川好，山影碧波摇。
鱼跃冰池飞玉尺，云横石廪拂鲛绡。
高树竹萧萧。
寒食近，湖水绿平桥。
繁杏梢头张锦旆，垂杨阴里系兰桡。
游客解金貂。
香肩轻拍。
尊前忍听，一声将息。
昨夜浓欢，今朝别酒，明日行客。
后回来则须来，便去也、如何去得。
无限离情，无穷江水，无边山色。
黯黯离怀，向东门系马，南浦移舟。
薰风乱飞燕子，时下轻鸥。
无情渭水，问谁教、日日东流。
常是送、行人去后，烟波一向离愁。
回首旧游如梦，记踏青殢饮，拾翠狂游。
无端彩云易散，覆水难收。
风流未老，拚千金、重入扬州。
应又是、当年载酒，依前名占青楼。
目断江南千里，灞桥一望，烟水微茫。
尽锁重门，人去暗度流光。
雨轻轻、梨花院落，风淡淡、杨柳池塘。
恨偏长。
佩沈湘浦，云散高唐。
清狂。
重来一梦，手搓梅子，煮酒初尝。
寂寞经春，小桥依旧燕飞忙。
玉钩栏、凭多渐暖，金缕枕、别久犹香。
最难忘。
看花南陌，待月西厢。
小阁倚晴空，数声钟定。
斗柄寒垂暮天净。
向来残酒，尽被晓风吹醒。
眼前还认得，当时景。
旧恨与新愁，不堪重省。
自叹多情更多病。
绮窗犹在，敲遍阑干谁应。
断肠明月下，梅摇影。
蝴蝶满西园，啼莺无数。
水阁桥南路。
凝伫。
两行烟柳，吹落一池飞絮。
秋千斜挂起，人何处。
把酒劝君，闲愁莫诉。
留取笙歌住。
休去。
几多春色，禁得许多风雨。
海棠花谢也，君知否。
寒食不多时，牡丹初卖。
小院重帘燕飞碍。
昨宵风雨，只有一分春在，今朝犹自得，阴晴快。
熟睡起来，宿酲微带。
不惜罗襟揾眉黛，日高梳洗，看著花阴移改。
笑摘双杏子，连枝戴。
双舸亭亭横晚渚，城中飞观嵯峨。
画桥灯火照清波。
玉钩平浸水，金锁半沈河。
试问无情堤上柳，也应厌听离歌。
人生无奈别离何。
夜长嫌梦短，泪少怕愁多。
忆昔西池池上饮，年年多少欢娱。
别来不寄一行书。
寻常相见了，犹道不如初。
安稳锦屏今夜梦，月明好渡江湖。
相思休问定何如。
情知春去后，管得落花无。
谩道追欢惟九日，年年此恨偏浓。
今朝吹帽与谁同。
黄花都未拆，和泪泣西风。
应恐登临肠更断，故交烟雨迷空。
为君一曲送飞鸿。
谁能推毂我，深入醉乡中。
浦口潮来沙尾涨。
危樯半落帆游漾，水调不知何处唱。
风淡荡。
鳜鱼吹起桃花浪。
雪尽小桥梅总放。
层楼一任愁人上。
万里长安回首望。
山四向。
澄江日色如春酿。
一夜东风，吹散柳梢残雪。
御楼烟暖，正鳌山对结。
箫鼓向晚，凤辇初归宫阙。
千门灯火，九街风月。
绣阁人人，乍嬉游、困又歇。
笑匀妆面，把朱帘半揭。
娇波向人，手捻玉梅低说。
相逢常是，上元时节。
帘外新来双燕。
珠阁琼楼穿遍。
香径得泥归，飞蹙池塘波面。
谁见。
谁见。
春晚昭阳宫殿。
墙外辘轳金井。
惊梦瞢腾初省。
深院闭斜阳，燕入阴阴帘影。
人静。
人静。
花落鸟啼风定。
潇洒江梅，向竹梢稀处，横两三枝。
东君也不爱惜，雪压风欺。
无情燕子，怕春寒、轻失佳期。
惟是有、南来归雁，年年长见开时。
清浅小溪如练，问玉堂何似，茅舍疏篱。
伤心故人去后，冷落新诗。
微云淡月，对孤芳、分付他谁。
空自倚，清香未减，风流不在人知。
碧水浮瓜纹簟前。
只知闲枕手，不成眠。
晚云如火雨晴天。
轻云远，亭外一声蝉。
池馆几年年。
倚阑催小艇，采新莲。
多情还到芰荷边。
应相忆，折藕看丝牵。
本是白萍洲畔客，虎符卧镇江城。
归来犹得趁鸥盟。
柳丝摇晓市，杜若遍芳汀。
莫惜飞觞仍堕帻，柳边依约莺声。
水秋鲈熟正关情。
只愁宣室召，未许钓船轻。
猎猎风蒲初暑过，萧然庭户秋清。
野航渡口带烟横。
晚山千万叠，别鹤两三声。
秋水芙蓉聊荡桨，一樽同破愁城。
蓼花滩上白鸥明。
暮云连极浦，急雨暗长汀。
叠嶂晓埋烟雨。
忽作飞花无数。
整整复斜斜，来伴南枝清苦。
日暮。
日暮。
何许云林烟树。
军书未息梅仍破。
穿市溪流过。
病来无处不关情。
一夜鸣榔急雨、杂滩声。
飘零无复还山梦。
云屋春寒重。
山连积水水连空。
溪上青蒲短短、柳重重。
水榭风微玉枕凉。
牙床角簟藕花香。
野塘烟雨罩鸳鸯。
红蓼渡头青嶂远，绿萍波上白鸥双。
淋浪淡墨水云乡。
何处所。
门外冷云堆浦。
竹里江梅寒未吐。
茅屋疏疏雨。
谁遣愁来如许。
小立野塘官渡。
手种凌霄今在否。
柳浪迷烟渚。
杨柳渡。
醉著青鞋归去。
点点沙鸥何处所。
十里菰蒲雨。
拌擞向来尘土。
卧看碧山云度。
寄语故时猿鹤侣。
未见心先许。
枫落河梁野水秋。
淡烟衰草接郊丘。
醉眠小坞黄茅店，梦倚高城赤叶楼。
天杳杳，路悠悠。
钿筝歌扇等闲休。
灞桥杨柳年年恨，鸳浦芙蓉叶叶愁。
梅妒晨妆雪妒轻。
远山依约学眉青。
樽前无复歌金缕，梦觉空余月满林。
鱼与雁，两浮沈。
浅颦微笑总关心。
相思恰似江南柳，一夜春风一夜深。
秋入蒹葭小雁行。
参差飞堕水云乡。
直须银甲供春笋，且滴糟床覆羽觞。
风压幕，月侵廊。
江南江北夜茫茫。
悬知上马啼鹃梦，一夜惊飞宝鸭香。
杖头挑得布囊行。
活计有谁争。
不肯侯家五鼎，碧涧一杯羹。
溪上月，岭头云。
不劳耕。
瓮中春色，枕上华胥，便是长生。
倦投林樾当诛茅。
鸿雁响寒郊。
溪上晚来杨柳，月露洗烟梢。
霜后渚，水分槽。
尚平桥。
客床归梦，何必江南，门接云涛。
西园风暖落花时。
绿阴莺乱啼。
倚阑无语惜芳菲。
絮飞蝴蝶飞。
缘底事，减腰围。
遣愁愁著眉。
波连春渚暮天垂。
燕归人未归。
北风振野云平屋。
寒溪淅淅流冰縠。
落日送归鸿。
夕岚千万重。
荒坡垂斗柄。
直北乡山近。
何必苦言归。
石亭春满枝。
园林寂寂春归去。
蒙蒙柳下飞香絮。
野水接云横。
绿烟啼晓莺。
江南鶗鴂梦。
山色朝来重。
小艇小湾头。
萍花萍叶洲。
短船谁泊蒹葭渚。
夜深远火明渔浦。
却忆槿花篱。
春声穿竹溪。
云山如昨好。
人自垂垂老。
心事有谁知。
月明霜满枝。
眼中叠叠烟中树。
晚云点点翻荷雨。
鸥泛渚边烟。
绿蒲秋满川。
未成江海去。
聊作林塘主。
客恨阔无津。
风斜白氎巾。
年时忆著花前醉。
而今花落人憔悴。
麦浪卷晴川。
杜鹃声可怜。
有书无雁寄。
初夏槐风细。
家在落霞边。
愁逢江月圆。
照溪梅雪和烟堕。
寒林漠漠愁烟锁。
客恨渺无涯。
雁来人忆家。
远山疑带雨。
一线云间语。
霜月又婵娟。
江南若个边。
春波滟滟浮春渚。
绿阴一径风兼雨。
又作去年时。
绿深垂蔓篱。
故山归兴动。
江北江南梦。
白发故相欺。
星星如有期。
江云叠叠遮鸳浦。
江水无情流薄暮。
归帆初张苇边风，客梦不禁篷背雨。
渚花不解留人住。
只作深愁无尽处。
白沙烟树有无中，雁落沧洲何处所。
断崖流水。
香度青林底。
元配骚人兰与芷。
不数春风桃李。
淮南丛桂小山。
诗翁合得攀翻。
身到十洲三岛，心游万壑千岩。
余寒尚峭。
早凤沼冻开，芝田春到。
茂对诞期，天与公春向廊庙。
元功开物争春妙。
付与秾华多少。
召还和气，拂开霁色，未妨谈笑。
缥缈。
五云乱处，种雕菰向熟，碧桃犹小。
雨露在门，光彩充闾乌亦好。
宝熏郁雾城南道。
天自锡公难老。
看公身任安危，二十四考。
九重寒少。
烟暖丰瑶草。
金井碧梧雏凤矫。
南极人来最老。
衣冠远换裘毡。
德随和气蝉连。
万里同开寿域，一年三秀芝田。
重芳叠秀。
风约仙云皱。
椿不争年松与寿。
共出皇家忠孝。
仁深枯冷皆蒙。
托根不倚东风。
日照恩光万里，暖生塞草丛中。
九茎为寿。
千叶前无有。
叶叶年年看不朽。
天与君王意厚。
君恩雨露无边。
玉筵暖接非烟。
马向华山烽冷，人安草亦千年。
绛河千岁。
一照升平事。
万里青铜开碧霁。
俯见南山晚翠。
绀寒不翅湘酃。
清于练静江澄。
流向万年觞里，玉波可但如渑。
银河秋浪。
遥出昆仑上。
忽变澄澜添碧涨。
可道升平无象。
黄云浊雾初开。
荣光休气徘徊。
试觅当时五老，金泥玉检将来。
天连翠潋。
九折玻璃软。
回抱金堤清宛转。
疑共蓬莱清浅。
吾君欲济如何。
唐虞风顺无多。
自有松舟桧楫，一帆三代同波。
娟娟月满。
冉冉梅花暖。
春意初长寒力浅。
渐拟芳菲满眼。
当时吉梦重重。
间生天子三公。
付与人间桃李，年年管领春风。
瀛洲春酒。
满酌公眉寿。
日照沙堤春傍柳。
恩暖朝天衮绣。
东君著意丁宁。
芳酸先许梅英。
要就升平滋味，待公来进君羹。
雪余寒退。
唯有青松在。
春不加荣寒不悴。
用舍如公都耐。
流肪磊硌龟蛇。
会留红日西斜。
欲助我公寿骨，蟠桃等见开花。
流光电急。
又过书云日。
旧是天津花下客。
老对山青水碧。
而今转惜年华。
迟阳为缓西斜。
试问东君音信，晓寒犹压梅花。
云峰秀叠。
露冷琉璃叶。
北畔娑罗花弄雪。
香度小桥淡月。
与君踏月寻花。
玉人双捧流霞。
吸尽杯中花月，仙风相送还家。
东风桂影。
低拂姮娥镜。
镜里妆寒酥粉莹。
越恁十分端正。
素光行处随人。
柳边照见青春。
一片笙箫何处，花阴定有遗簪。
曲房青琐。
浅笑樱桃破。
睡起三竿红日过。
冷了沈香残火。
东风偏管伊家。
剩教那与秾华。
谁送一怀春思，玉台燕拂菱花。
杏花时候。
庭下双梅瘦。
天上流霞凝碧袖。
起舞与君为寿。
两桥风月同来。
东堂且没尘埃。
烟艇何时重理，更凭风月相催。
兰堂灯灺。
春入流苏夜。
衣褪轻红闻水麝。
云重宝钗未卸。
知君不奈情何。
时时慢转横波。
一饷花柔柳困，枕前特地春多。
风摇灺烬。
吹下桃花影。
醉倒碧铺眠碎锦。
谁伴香迷酒凝。
少年不解孤春。
年来减尽春心。
犹下绣帘遮定，不教风雨侵凌。
桃夭杏好。
似个人人好。
淡抹胭脂眉不扫。
笑里知春占了。
此情没个人知。
灯前子细看伊。
恰似云屏半醉，不言不语多时。
杯深莫厌。
强看桃花面。
记约阳和初一线。
便恁芳菲满眼。
明年春色重来。
东堂花为谁开。
我在芦花深处，钓矶雨绿莓苔。
锦屏夜夜。
绣被熏兰麝。
帐卷芙蓉长不下。
垂尽银台蜡灺。
脸痕微著流霞。
瞢腾越恁秾华。
破睡半残妆粉，月随雪到梅花。
碧雾朦胧郁宝熏。
和风容曳舞帘旌。
花间千骑两朱轮。
金马天材文作锦，玉堂仙骨气如冰。
湖山何似使君清。
曾向瑶台月下逢。
为谁回首矮墙东。
春风吹酒退腮红。
庾岭殷勤通远信，梅家潇洒有仙风。
晚香都在玉杯中。
谢女清吟压郢楼。
楼前风转柳花球。
学成舞态却多羞。
半落琼瑶天又惜，稍侵桃李蝶应愁。
酒家先当翠云裘。
小圃韶光不待邀。
早通消耗与含桃。
晚来芳意半寒梢。
含笑不言春淡淡，试妆未遍雨萧萧。
东家小女可怜娇。
日照遮檐绣凤凰。
博山金暖一帘香。
尊前光景为君长。
不信腊寒雕鬓影，渐匀春意上妆光。
梅花长共占年芳。
花市东风卷笑声。
柳溪人影乱于云。
梅花何处暗香闻。
露湿翠云裘上月，烛摇红锦帐前春。
瑶台有路渐无尘。
水北烟寒雪似梅。
水南梅闹雪千堆。
月明南北两瑶台。
云近恰如天上坐，魂清疑向斗边来。
梅花多处载春回。
小雨初收蝶做团。
和风轻拂燕泥干。
秋千院落落花寒。
莫对清尊追往事，更催新火续余欢。
一春心绪倚阑干。
魏紫姚黄欲占春。
不教桃杏见清明。
残红吹尽恰才晴。
芳草池塘新涨绿。
官桥杨柳半拖青。
秋千院落管弦声。
晚色寒清入四檐。
梧桐冷碧到疏帘。
小花未了烛花偏。
瑶瓮孛堆春这里，锦屏屈曲梦谁边。
熏笼香暖索衣添。
碧浸澄沙上下天。
曲堤疏柳短长烟。
月明不待十分圆。
凿落未空牙板闹，阑干久凭夹衣寒。
婵娟薄幸冷相看。
碧户朱窗小洞房。
玉醅新压嫩鹅黄。
半青橙子可怜香。
风露满帘清似水，笙箫一片醉为乡。
芙蓉绣冷夜初长。
松菊秋来好在无。
寄声猿鹤莫情疏。
渊明不老久踟蹰。
打鼓枫林谁作社，枕溪茅屋忆吾庐。
去年醉倒倩人扶。
本是青门学灌园。
生涯浑在乱山前。
一犁春雨种瓜田。
别后倩云遮鹤帐，来时和月寄渔船。
旁人莫做长官看。
晚色轻凉入画船。
云峰飞尽玉为天。
疏飙自为月褰帘。
细酌流霞君且住，更深风月更清妍。
为谁凄断小桥边。
锦里无端无素书。
长安秋晚忆家无。
故人来此尚踟蹰。
旧事殷勤休忘了，老来凄断恶消除。
小楼雪夜记当初。
记得山翁往少年。
青楼一笑万金钱。
宝鞍逐月玉鞭寒。
老对冻醪留客话，醉爬短发枕书眠。
伴人松雨隔疏帘。
蕙炷犹熏百和秾。
兰膏正烂五枝红。
风流云散太匆匆。
仙草已添君胜爽，醉乡肯为我从容。
剩风残月小庭空。
银字笙箫小小童。
梁州吹过柳桥风。
阿谁劝我玉杯空。
小醉径须眠锦瑟，夜归不用照纱笼。
画船帘卷月明中。
滟滟金波暖做春。
疏疏烟柳瘦于人。
柳边半醉不胜情。
未解画船留待月，缓歌金缕细留云。
将云带月入东门。
蜡烛花中月满窗。
楚梅初试寿阳妆。
麒麟为脯玉为浆。
花影烛光相动荡，抱持春色入金觞。
鸭炉从冷醉魂香。
进止详华，文章尔雅，金銮恩异群彦。
尘断银台，天低鳌禁，最是玉皇香案。
燕公视草，星斗动、昭回云汉。
对罢宵分，又是金莲，烛引归院。
年来偃藩江畔。
赖湖山、慰公心眼。
碧瓦千家，少借衤夸襦余暖。
黄气珠庭渐满。
望红日、长安殊不远。
缓辔端门，青春未晚。
碧瓦朱甍紫翠深。
玻璃屏障里，锦为城。
子胥英爽海涛横。
玉堂人，于此劝春耕。
五月政当成。
岩廊将去路，肯留行。
江山雄胜为公倾。
公惜醉，风月若为情。
谁劝东风腊里来。
不知天待雪，恼江梅。
东郊寒色尚徘徊。
双彩燕，飞傍鬓云堆。
玉冷晓妆台。
宜春金缕字，拂香腮。
红罗先绣踏青鞋。
春犹浅，花信更须催。
门外东风糁玉尘。
曲房花气蔼，博山春。
小槽珠滴桂椒芬。
梅蕊绽，谁共醉中闻。
睡起静无人。
曲屏横远翠，锦为邻。
十年旧事梦如新。
红蕤枕，犹暖楚峰云。
鹤舞青青雪里松。
冰开龟在藻，绿蒙茸。
一成不记蕊珠宫。
蟠桃熟，应待几东风。
玉酒紫金钟。
非烟罗幕暖，宝熏秾。
赠君春色腊寒中。
君留取，长伴脸边红。
烁石炎曦，过云急雨，院落槐午阴清。
藕花开遍，绿细一池萍。
槽下真珠溜溜，龙团破、河朔余酲。
阑干外，梧桐叶底，金井辘轳声。
盈盈。
开雾帐，珊瑚连枕，云母围屏。
对肌肤冰雪，自有凉生。
翠袖风回画扇，拂香篆、虬尾斜横。
北窗晚，娟娟静色，竹影上帘旌。
马络青丝，障开红锦，小晴初断香尘。
芳醪满载，持烛有佳人。
飞盖西园午夜，花梢冷、云月胧明。
折还惜，留花伴月，占定可怜春。
佳人。
争插帽，已残芳树，犹缀余英。
任红辞香散，蝶恨蜂瞋。
醉也和春戴去，深院落、初馥炉熏。
玉台畔，未教卸了，留映晚妆新。
日照门前千万峰。
晴飙先扫冻云空。
谁作素涛翻玉手，小团龙。
定国精明过少壮，次公烦碎本雍容。
听讼阴中苔自绿，舞衣红。
窗倚目。
适二柳当前，使君命伐之，霍然遂得众山之妙日转堂阴一线添。
使君和气作春妍。
只有北山轻带雪，见丰年。
残月夜来收不尽，行云早起更留连。
急翦垂杨迎秀色，到窗前。
雨色流香绕坐中。
映阶疏竹一丛丛。
不奈晚来萧瑟意，子猷风。
潋滟满倾金凿落，淋漓从湿绣芙蓉。
吸尽百川天上去，看长虹。
天质婵娟，妆光荡漾。
御酥做出花模样。
夭桃繁杏本妖妍，文鸳彩凤能偎傍。
艾绿浓香，鹅黄新酿。
缘云清切歌声上。
夜寒不近绣芙蓉，醉中只觉春相向。
映竹幽妍，临池娟靓。
芳苞先暖香初娠。
南枝微弄雪精神，东君早寄春音信。
奔月仙标，乘烟远韵。
玉台粉点和酥凝。
从来清瘦可禁寒，为谁早把霞衣褪。
粟玉玲珑，雍酥浮动。
芳跗染得胭脂重。
风前兰麝作香寒，枝头烟雪和春冻。
蜂翅初开，蜜房香弄。
佳人寒睡愁和梦。
鹅黄衫子茜罗裙，风流不与江梅共。
景泮冰檐，情回瑶草。
副能守得春来到。
管曾独自索春怜，而今觑著东风笑。
粉凝酥寒，云房睡觉。
胭脂也不添些小。
天真要与此花争，是伊占得春多少。
拨雪寻春，烧灯续昼。
暗香院落梅开后。
无端夜色欲遮春，天教月上官桥柳。
花市无尘，朱门如绣。
娇云瑞雾笼星斗。
沈香火冷小妆残，半衾轻梦浓如酒。
阶影红迟，柳苞黄遍。
纤云弄日阴晴半。
重帘不卷篆香横，小花初破春丛浅。
凤绣犹重，鸭炉长暖。
屏山翠入江南远。
醉轻梦短枕闲欹，绿窗窈窕风光转。
芳气霏微，薄衣料峭。
何人正倚桃花笑。
流红不出武陵溪，这回空与春风到。
尊俎全稀，风情终较。
安仁老也谁知道。
碧云无信失秦楼，旧时明月犹相照。
碧树阴圆，绿阶露满。
金波潋滟堆瑶盏。
行云会事不飞来，长空一片琉璃浅。
玉燕钗寒，藕丝袖冷。
只应未倚阑干遍。
随人全不似婵娟，桂花影里年年见。
西风吹冷沈香篆。
门掩小晴红叶院。
卧看黄菊送重阳，露重烟寒花未遍。
衰翁病怯琉璃簟。
日日愁侵霜鬓短。
一杯菊叶小云团，满眼萧萧松竹晚。
句以侑茗饮。
逮去年，曾登山高会。
今年客东都，依逆旅主人舍，无游从，不复出门，不知时节之变。
或云今日重九，起坐空庭月下，复取云团酌一杯。
盖用仆故事，以送佳节。
又作侑茶一首以和韵泥银四壁盘蜗篆。
明月一庭秋满院。
不知陶菊总开无，但见杜苔新雨遍。
去年醉倒云为簟。
未尽百壶惊日短。
小云今夜伴牢愁，好在凤凰春未晚。
三衢太守文章伯。
七月政成如戏剧。
坐中咳唾落珠玑，笔下神明飞霹雳。
才高莫恨溪山窄。
且与燕公添秀发。
风流前辈渐无多，好在魏公门下客。
一年滴尽莲花漏。
碧井酴酥沈冻酒。
晓寒料峭尚欺人，春态苗条先到柳。
佳人重劝千长寿。
柏叶椒花芬翠袖。
醉乡深处少相知，只与东君偏故旧。
蕊珠宫里三千女。
滴粉为春尘不住。
月华冷处欲迎人，七里香风生满路。
一枝谁寄长安去。
想得韶光能几许。
醉翁满眼玉玲珑，直到烟空云尽处。
小园半夜东风转。
吹皱冰池云母面。
晓披阊阖见朝阳，知向碧阶添几线。
小烟弄柳晴先暖。
残雪禁梅香尚浅。
殷勤洗拂旧东君，多少韶华聊借看。
长安回首空云雾。
春梦觉来无觅处。
冷烟寒雨又黄昏，数尽一堤杨柳树。
楚山照眼青无数。
淮口潮生催晓渡，西风吹面立苍茫，欲寄此情无雁去。
一春花事今宵了。
点检落红都已少。
阿谁追路问东君，只有青青河畔草。
尊前不信韶华老。
酒意妆光相借好。
檐前暮雨亦多情，未做朝云容易晓。
南歌子正月二十八日定空寺赏梅暮霰寒依树，娇云冷傍人。
江南谁寄一枝春。
何似珑璁十里、更无尘。
雨萼胭脂淡，香须蝶子轻。
碧山归路小桥横。
谁见暗香今夜、月胧明。
庭下新生月，凭君把酒看。
不须直待素团团。
恰似那人眉样、秀弯环。
冷射鸳鸯瓦，清欺翡翠帘。
数枝烟竹小桥寒。
渐见风吹疏影、过阑干。
绿暗藏城市，清香扑酒尊。
淡烟疏雨冷黄昏。
零落酴醿花片、损春痕。
润入笙箫腻，春余笑语温。
更深不锁醉乡门。
先遣歌声留住、欲归云。
名满人间。
记黄金殿，旧赐清闲。
才高鹦鹉赋，风懔惠文冠。
涛波何处试蛟鳄，到白头、犹守溪山。
且做龚黄样度，留与人看。
桃溪柳曲阴圆。
离唱断、旌旗却卷春还。
襦衤夸寄余温，双石畔、唯闻吏胆长寒。
诗翁去，谁细绕、屈曲阑干。
从今后、南来幽梦，应随月度云端。
泽国秋深。
绣楹天近，坐久魂清。
溪山绕尊酒，云雾浥衣襟。
余霞孤雁送愁眼，寄寒闺、一点离心。
杜老两峰秀处，短发疏巾。
佳人为折寒英。
罗袖湿、真珠露冷钿金。
幽艳为谁妍，东篱下、却教醉倒渊明。
君但饮，莫觑他、落日芜城。
从教夜、龙山清月，端的便解留人。
雪空毡径，扑扑怜飞絮。
柔弱不胜春，任东风、吹来吹去。
墙阴苑外，一片落谁家，叶依依，烟郁郁，依旧如张绪。
那人拈得，吹向钗头住。
不定却飞扬，满眼前、搅人情愫。
蜂儿蝶子，教得越轻狂，隔斜阳，点芳草，断送青春暮。
婵娟不老，依旧东风面。
华烛下珠軿，盛寒里、春光一片。
不教暮景，也似每常来，水精宫，银色界，今夜分明见。
碧街如水，人影花凌乱。
谁在柳阴中，小妆寒、落梅数点。
诗翁独倚，十二玉阑干，露蒙蒙，云冉冉，千嶂琉璃浅。
梅花初谢，雪后寒微峭。
谁送一城春，绮罗香、风光窈窕。
插花走马，天近宝鞭寒，金波上，玉轮边，不是红尘道。
玻璃山畔，夜色无由到。
深下水晶帘，拥严妆、铅华相照。
珠楼缈缈，人月两婵娟，尊前月，月中人，相见年年好。
古寺长廊清夜美，风松烟桧萧然。
石阑干外上疏帘。
过云闲窈窕，斜月静婵娟。
独自徘徊无个事，瑶琴试奏流泉。
曲终谁见枕琴眠。
香残虬尾细，灯暗玉虫偏。
莫恨那回容易别，不妨久远情肠。
为人留下旧风光。
花枝长好在，馥馥十年香。
便是旧时帘外月，却来小槛低窗。
朦胧影里淡梳妆。
相看如梦寐，回首乍思量。
帘下风光自足。
春到席间屏曲。
瑶瓮酥融，羽觞蚁闹，花映酃湖寒绿。
汨罗愁独。
又何似、红围翠簇。
聚散悲欢箭速。
不易一杯相属。
频剔银灯，别听牙板，尚有龙膏堪续。
罗熏绣馥。
锦瑟畔、低迷醉玉。
金马空故事，方朔漫多端。
三千牍在，玉殿何日赐清闲。
难恋长安钟漏，谁借青云咳唾，拂袖且东还。
笑杀长缨使，复转出秦关。
吾道在，虽不遇，面何惭。
雒阳年少，高论难与绛侯谈。
富贵暂饶先手，唏尽草头秋露，掩鼻出东山。
且饱鲸鱼脍，风月过江南。
竹送秋声入小窗。
香迷夜色暗牙床。
小屏风掩烛花长。
雁过故人无信息，酒醒残梦寄凄凉。
画桥露月冷鸳鸯。
维岳分公英特气，万丈拂长虹。
丙魏萧曹总下风。
千载友夔龙。
宝熏女弱翠昏帘绣，嘉颂佩绅同。
不用黄精扫鬓中。
元是黑头翁。
银浦流云初度月，空碧挂团团。
照夜珠胎贝阙寒。
光彩满长安。
春风为拂新沙路，珂马款天关。
篆印金窠红屈盘。
嵬磊押千官。
今朝何以为公寿。
极贵长年公素有。
庭阶不乏长芝兰，少翁又是廷臣右。
三能粲粲依魁秀。
八柱巍巍蟠地厚。
皇家卜册万斯年，年光长转洪钧手。
我公两器兼文武。
谈笑岩廊无治古。
红颜绿发已官高，赤舄绣裳今仲父。
我欲形容无妙语。
颂穆清风须吉甫。
望公聊比泰山云，岁岁年年天下雨。
蔷薇折。
一怀秀影花和月。
花和月。
著人浓似，粉香酥色。
绿阴垂幕帘波叠。
微风过竹凉吹发。
凉吹发。
无人分付，这些时节。
白玉阑边自凝伫。
满枝头、彩云雕雾。
甚芳菲、绣得成团，砌合出、韶华好处。
暖风前、一笑盈盈，吐檀心、向谁分付。
莫与他、西子精神，不枉了、东君雨露。
峰，因德后归，以此语鹤，便知仆居此不落寞也长记劳君送远。
柳烟重、桃花波暖。
花外溪城望不见。
古槐边，故人稀，秋鬓晚。
我有凌霄伴。
在何处、山寒云乱。
何不随君弄清浅。
见伊时，话阳春，山数点。
花阴柳影映帘栊。
罗幕绣重重。
行云自随语燕，回雪趁惊鸿。
银字歇，玉杯空。
蕙烟中。
桃花髻暖，杏叶眉弯，一片春风。
短疏萦绿象床低。
玉鸭度香迟。
微云淡著河汉，凉过碧梧枝。
秋韵起，月阴移。
下帘时。
人间天上，一样风光，我与君知。
檀板一声莺起速。
山影穿疏木。
人在翠阴中，欲觅残春，春在屏风曲。
劝君对客杯须覆。
灯照瀛洲绿。
西去玉堂深，魄冷魂清，独引金莲烛。
金叶犹温香未歇。
尘定歌初彻。
暖透薄罗衣，一霎清风，人映团团月。
持杯试听留春阕。
此个情肠别。
分付与莺莺，劝取东君，停待芳菲节。
暖风吹雪。
洗尽碧阶今夜月。
试觅云英。
更就蓝桥借月明。
从教不借。
自有使君家不夜。
谁道由天。
光景随人特地妍。
曾教风月。
催促花边烟棹发。
不管花开。
月白风清始肯来。
既来且住。
风月闲寻秋好处。
收取凄清。
暖日阑干助梦吟。
耘老梦中尝作诗。
小桥秀绝。
露湿芙蕖花上月。
月下人人。
花样精神月样清。
谁言见惯。
到了司空情不慢。
丞相瞋无。
若不瞋时醉倩扶。
蝴蝶初翻帘绣。
万玉女、齐回舞袖。
落花飞絮蒙蒙，长忆著、灞桥别后。
浓香斗帐自永漏。
任满地、月深云厚。
夜寒不近流苏，只怜他、后庭梅瘦。
雪做屏风，花为行帐。
屏帐里、见春模样。
小晴未了，轻阴一饷。
酒到处、恰如把春拈上。
官柳黄轻，河堤绿涨。
花多处、少停兰桨。
雪边花际，平芜叠幛。
这一段、凄凉为谁怅望。
短棹犹停，寸心先往。
说归期、唤做的当。
夕阳下地，重城远样。
风露冷、高楼误伊等望。
今夜孤村，月明怎向。
依还是、梦回绣幌。
远山想像。
秋波荡漾。
明夜里、与伊画著眉上。
山转沙回江声小。
望尽冷烟衰草。
梦断瑶台晓。
楚云何处英英好。
古寺黄昏人悄悄。
帘卷寒堂月到。
不会思量了。
素光看尽桐阴少。
泪湿阑干花著露。
愁到眉峰碧聚。
此恨平分取。
更无言语。
空相觑。
短雨残云无意绪。
寂寞朝朝暮暮。
今夜山深处。
断魂分付。
潮回去。
花影低徊帘幕卷。
惯了双来燕燕。
惊散雕阑晚。
雨昏烟重垂杨院。
云断月斜红烛短。
望断真个望断。
情寄梅花点。
趁风吹过楼南畔。
恰则心头托托地。
放下了日多萦系。
别恨还容易。
袖痕犹有年时泪。
满满频斟乞求醉。
且要时闲忘记。
明日刘郎起。
马蹄去便三千里。
闻说君家传窈窕。
秀色天真，更夺丹青妙。
细意端相都总好。
春愁春媚生颦笑。
琼玉胸前金凤小。
那得殷勤，细托琵琶道。
十二峰云遮醉倒。
华灯翠帐花相照。
江接寒溪家已近。
想见秋琰，松菊荒三径。
目送吴山秋色尽。
星星却入双蓬鬓。
凫短鹤长真个定。
勋业来迟，不用频看镜。
懒出问人人不问。
绿尊倒尽横书枕。
红杏梢头寒食雨。
燕子泥新，不住飞来去。
行傍柳阴闻好语。
莺儿穿过黄金缕。
桑落酒寒杯懒举。
总被多情，做得无情绪。
春过二分能几许。
银台新火重帘暮。
三叠阑干铺碧瓦。
小雨新晴，才过清明后。
初见花王披衮绣。
娇云瑞日明春昼。
彩女朝真天质秀。
宝髻微遍，风卷霞衣皱。
莫道东君情最厚。
韶光半在东堂手。
红影斑斑吹锦片。
露叶烟梢，寒月娟娟满。
更起绕庭行百遍。
无人只有栖莺见。
觅个薄情心对换。
愁绪偏长，不信春宵短。
正是碧云音信断。
半衾犹赖香熏暖。
代城上春云低阁雨。
渐觉春随，一片花飞去。
素颈圆吭莺燕语。
不妨缓缓歌金缕。
堕纪颓纲公已举。
但见清风，萧瑟随谈绪。
借寇假饶天不许。
未须忙遣韶华暮。
花里传觞飞羽过。
渐觉金槽，月缺圆龙破。
素手转罗酥作颗。
鹅溪雪绢云腴堕。
七盏能醒千日卧。
扶起瑶山，嫌怕香尘涴。
醉色轻松留不可。
清风停待些时过。
不雨不晴秋气味。
酒病秋怀，不做醒忪地。
初换夹衣围翠被。
蔷薇水润衙香腻。
旋折秋英餐露蕊。
金缕虬团，更试康王水。
幽梦不来寻小睡。
无言划尽屏山翠。
玉狻猊，金叶暖。
馥馥香云不断。
长下著，绣帘重。
怕随花信风。
傍蔷薇，摇露点。
衣润得香长远。
双枕凤，一衾鸾。
柳烟花雾间。
绿窗寒，清漏短。
帐底沈香火暖。
残烛暗，小屏弯。
云峰遮梦还。
那些愁，推不去。
分付一檐寒雨。
檐外竹，试秋声。
空庭鹤唤人。
花下春藏五马，松间风落双凫。
兵厨玉帐卷酃湖。
人醉碧云欲暮。
归去聊登文石，翱翔便是天衢。
雅歌谁解继投壶。
桃李无言满路。
烟雨半藏杨柳，风光初到桃花。
玉人细细酌流霞。
醉里将春留下。
柳畔鸳鸯作伴，花边蝴蝶为家。
醉翁醉里也随他。
月在柳桥花榭。
雨后夹衣初冷，霜前细菊浑斑。
觚棱清月绣团环。
万里长安秋晚。
槽下内家玉滴，盘中江国金丸。
春容著面作微殷。
烛影红摇醉眼。
芙蕖花上濛濛雨。
又冷落、池塘暮。
何处风来摇碧户。
卷帘凝望，淡烟疏柳，翡翠穿花去。
玉京人去无由驻。
恁独坐、凭阑处。
试问绿窗秋到否。
可人今夜，新凉一枕，无计相分付。
玉婴初有排云分。
向晚色、娟娟静。
秋入风枝清不尽。
月和粉露，徘徊孤映，独夜扶疏影。
子猷风调全相称。
是彼此、无凡韵。
玉勒前头花柳近。
水边石上，冷依烟雨，时有幽人问。
玉人为我殷勤醉。
向醉里、添姿媚。
偏著冠儿钗欲坠。
桃花气暖，露浓烟重，不自禁春意。
绿榆阴下东行水。
渐渐近、凄凉地。
明月侵床愁不睡。
眉儿吃皱，为谁无语，阁住阳关泪。
今宵月好来同看。
月未落、人还散。
把手留连帘儿畔。
含羞和恨转娇盼。
恁花映春风面。
相思不用宽金钏。
也不用、多情似玉燕。
问取婵娟学长远。
不必清光夜夜见。
但莫负、团圆愿。
急雨初收珠点。
云峰巉绝天半。
辘轳金井卷甘冽，帘外翠阴遮遍。
波翻水精重帘，秋在琉璃双簟。
漏永流花缓缓。
未放崦嵫晼晚。
红荷绿芰暮天好，小宴水亭风馆。
云乱香喷宝鸭，月冷钗横玉燕。
灯雾里。
老去昔游不记。
月似旧时人不似。
小楼何处是。
归卧晚香翠被。
玉酒著人小醉。
欲睡先来都不睡。
此情那恁地。
山屏雾帐玲珑碧。
更绮窗、临水新凉入。
雨短烟长，柳桥萧瑟。
这番一日凉一日。
离多绿鬓多时白。
这离情、不似而今惜。
云外长安，斜晖脉脉。
西风吹梦来无迹。
月光波影寒相向。
借团团、与做长壕样。
此老南楼，风流可想。
殷勤冰彩随人上。
欲同次道倾家酿。
有兵厨、玉盎金波涨。
云外归鸿，烟中飞桨。
五湖秋兴心先往。
寒浸东倾不定。
更奈舻声催紧。
堤树胧明孤月上，暗淡移船影。
旧事十年愁未醒。
渐老可禁离恨。
今夜谁知风露里，目断云空尽。
池上山寒欲雾。
竹暗小窗低户。
数点秋声侵短梦，檐下芭蕉雨。
白酒浮蛆鸡涿黍。
问陶令、几时归去。
溪月岭云红蓼岸，总是思量处。
弄水余英溪畔。
绮罗香、日迟风慢。
桃花春浸一篙深，画桥东、柳低烟远。
涨绿流红空满眼。
倚兰桡、旧愁无限。
莫把鸳鸯惊飞去，要歌时、少低檀板。
红摧绿挫，莺愁蝶怨，满院落花风紧。
醉乡好梦恰瞢腾，又冷落、一成吹醒。
柔红不耐，暗香犹好，觑著翻成不忍。
春心减尽眼长闲，更肯被、游丝牵引。
水精帘外，沈香阑畔，新下红油画幕。
百花何处避芳尘，便独自、将春占却。
月华淡淡，夜寒森森，犹把红灯照著。
醉时从醉不归家，贤守定、不教冷落。
一亩清阴，半天潇洒松窗午。
床头秋色小屏山，碧帐垂烟缕。
枕畔风摇绿户。
唤人醒、不教梦去。
可怜恰到，瘦石寒泉，冷云幽处。
老景萧条，送君归去添凄断。
赠君明月满前溪，直到西湖畔。
门掩绿苔应遍。
为黄花、频开醉眼。
橘奴无恙，蝶子相迎，寒窗日短。
会宗小斋名梦蝶，前植橘，东偏甚广。
鬓绿飘萧，漫郎已是青云晚。
古槐阴外小阑干，不负看山眼。
此意悠悠无限。
有云山、知人醉懒。
他年寻我，水边月底，一蓑烟短。
醉醉。
醉击珊瑚碎。
花花。
先借春光与酒家。
夜寒我醉谁扶我。
应抱瑶琴卧。
清清。
揽月吟风不用人。
夜夜。
夜了花朝也。
连忙。
指点银瓶索酒尝。
明朝花落知多少。
莫把残红扫。
愁人。
一片花飞减却春。
城上落梅风料峭，寒馥逼清尊。
爽兴天教属使君。
雪意压歌云。
插帽殷罗金缕细，燕燕早随人。
留取笙歌直到明。
莲漏已催春。
风过冰檐环佩响，宿雾在华茵。
剩落瑶花衫月明。
嫌怕有纤尘。
凤口衔灯金炫转，人醉觉寒轻。
但得清光解照人。
不负五更春。
春在前村梅雪里，一夜到千门。
玉佩琼琚下冷云。
银界见东君。
桃花髻暖双飞燕，金字巧宜春。
寂寞溪桥柳弄晴。
老也探花人。
柏叶春醅，为君亲酌玻璃盏。
玉箫牙管。
人意如春暖。
鬓绿长留，不使韶华晚。
春无限。
碧桃花畔。
笑看蓬莱浅。
手抚归鸿，坐临烟雨帘旌润。
气清天近。
云日温阑楯。
压玉浮金，一醉留青鬓。
风光胜。
淡妆人靓。
眉黛生秋晕。
何处君家，蟠桃花下瑶池畔。
日迟烟暖。
占得春长远。
几见花开，一任年光换。
今年见。
明年重见。
春色如人面。
秀岭寒青，冷泉凌乱催秋意。
佩环声里。
无限真珠碎。
叹我平生，识尽闲滋味。
来闲地。
为君一醉。
万事浮云外。
小院重帘，那回来处花相向。
迟迟一饷。
记得春模样。
昨夜月明，应照芙蓉帐。
空凝望。
蜂劳蝶攘。
谁在花枝上。
深苑重调弦管。
不觉银台烛短。
相对有金波，天畔杯中都满。
人远。
人远。
醉倚阑干玉冷。
当日岭头相见处。
玉骨冰肌元淡伫。
近来因甚要浓妆，不管满城桃杏妒。
酒晕脸霞春暗度。
认是东皇偏管顾。
生罗衣褪为谁羞，香冷熏炉都不觑。
鲈蟹正肥时，烟雨新凉日。
露蕊郁金黄，云液蒲萄碧。
此日古为佳，此醉君宁惜。
高挂水精帘，尽放秋光入。
日照小窗纱，风动重帘绣。
宝炷暮云迷，曲沼晴漪皱。
烟暖柳醒忪，雪尽梅清瘦。
恰是可怜时，好似花秾后。
钗上燕犹寒，胜里红偏小。
恰有尔多春，不许群花笑。
酒面粉酥融，香袖金泥罩。
芳意已潜通，残雪犹相照。
春晚出山城，落日行江岸。
人不共潮来，香亦临风散。
花谢小妆残，莺困清歌断。
行雨梦魂消，飞絮心情乱。
花地锦斑残，月箔波凌乱。
斗鸭玉阑旁，扑兽金炉畔。
小醉奈春何，轻梦催云散。
却步蕙兰中，应被鸳鸯见。
深院绣帘垂。
前日春归。
画桥杨柳弄烟霏。
池面东风先解冻，龟上涟漪。
酒潋玉东西。
香暖狻猊。
远山郁秀入双眉。
待看碧桃花烂漫，春日迟迟。
玉卮细酌流霞湿。
金钗翠袖勤留客。
行色小梅残。
官桥杨柳寒。
赐环宣室夜。
看落金莲灺。
人记海听康。
流风秀水旁。
端端正正人如月。
孜孜媚媚花如颊。
花月不如人。
眉眉眼眼春。
沈香添小炷。
共挹熏炉语。
香解著人衣。
君心蝴蝶飞。
含章檐下眉如月。
融酥和粉描疏雪。
桃杏莫争春。
凌风台畔人。
如今千万树。
零乱孤村雨。
和雨滴瑶觞。
归来肌骨香。
淡烟疏雨东篱晓。
菊团凄露真珠小。
青蕊抱寒枝。
因谁特故迟。
曾是骚人盼。
羞做茱萸伴。
揉破郁金黄。
与君些子香。
溪山不尽知多少。
遥峰秀叠寒波渺。
携酒上高台。
与君开壮怀。
枉做悲秋赋。
醉后悲何处。
白发几黄花。
官裘付酒家。
春潮曾送离魂去。
春山曾见伤离处。
老去不堪愁。
凭阑看水流。
东风留不住。
一夜檐前雨。
明日觅春痕。
红疏桃杏村。
云山沁绿残眉浅。
垂杨睡起腰肢软。
不见玉妆台。
飞花将梦来。
行云何事恶。
雨透罗衣薄。
不忍湿残春。
黄莺啼向人。
当时学舞钧天部。
惊鸿吹下江湖去。
家住百花桥。
何郎偏与娇。
杏梁尘拂面。
牙板闻莺燕。
劝客玉梨花。
月侵钗燕斜。
年少莫寻潜玉老。
无才无艺烦君笑。
暖过茅檐霜日晓。
休起早。
竹间尽日无人到。
别径小峰孤碧峭。
曲沟浅浸寒清绕。
此老相看情不少。
浑忘了。
浑教忘了长安道。
恰则小庵贪睡著。
不知风撼梅花落。
一点儿春吹去却。
香约略。
黄蜂犹抱红酥萼。
绕遍寒枝添索寞。
却穿竹径随孤鹤。
守定微官真个错。
从今莫。
从今莫负云山约。
鬓底青春留不住。
功名薄似风前絮。
何似瓮头春没数。
都占取。
只消一纸长门赋。
寒日半窗桑柘暮。
倚阑目送繁云去。
却欲载书寻旧路。
烟深处。
杏花菖叶耕春雨。
水边山，云畔水，新出烟林。
送秋来、双桧寒阴。
桧堂寒，香雾碧，帘箔清深。
放衙隐几，谁知共、云水无心。
望西园，飞盖夜，月到清尊。
为诗翁、露冷风清。
退红裙，云碧袖，花草争春。
劝翁强饮，莫孤负、风月留人。
记瞢腾，浓睡里，一片行云。
未多时、梦破云惊。
听辘轳，声断也，井底银瓶。
不如罗带，等闲便、结得同心。
系画船，杨柳岸，晓月亭亭。
记阳关、断韵残声。
被西风，吹玉枕，酒魄还清。
有些言语，独自个、说与谁应。
映阶芳草净无尘。
新晴隔柳阴。
绿丝步障碧茸茵。
遮藏欲尽春。
寒未了，酒须深。
残花无处寻。
年来陪尽惜春心。
闲愁渐不禁。
雨余烟草弄春柔。
芳郊翠欲流。
暖风时转柳花球。
晴光烂不收。
红尽处，绿新稠。
秾华只暂留。
却应留下等闲愁。
令人双鬓秋。
游人莫笑东园小。
莫问花多少。
一枝半朵恼人肠。
无限姿姿媚媚、倚斜阳。
二分春去知何处。
赖是无风雨。
更将绣幕密遮花。
任是东风急性、不由他。
百花赶定东君去。
知与花何处。
阳春但更买花栽。
留住蜂儿蝶子、等君来。
翠轻绿嫩庭阴好。
醉便眠芳草。
春波如酒不曾空。
谁见东堂日日、自春风。
柳枝却学腰肢袅。
好似江东小。
春风吹绿上眉峰。
秀色欲流不断、眼波融。
檐前月上灯花堕。
风递余香过。
小欢云散已难收。
到处冷烟寒雨、为君愁。
月下风前花畔。
此情不浅。
欲留风月守花枝，却不道、而今远。
樯外鹭飞沙晚。
烟斜雨短。
青山只管一重重，向东下、遮人眼。
微雨过，深院芰荷中。
香冉冉，绣重重。
玉人共倚阑干角，月华犹在小池东。
入人怀，吹鬓影，可怜风。
分散去、轻如云与梦，剩下了、许多风与月，侵枕簟，冷帘栊。
副能小睡还惊觉，略成轻醉早醒忪。
仗行云，将此恨，到眉峰。
新睡起，熏过绣罗衣。
梳洗了，百般宜。
东风淡荡垂杨院，一春心事有谁知。
苦留人，娇不尽，曲眉低。
漫良夜、月圆空好意，恐落花、流水终寄恨，悲欢往往相随。
凤台痴望双双羽，高唐愁著梦回时。
又争如，遵大路，合逢伊。
遥山雪气入疏帘。
罗幕晓寒添。
爱日腾波，朝霞入户，一线过冰檐。
绿尊香嫩蒲萄暖，满酌破冬严。
庭下早梅，已含芳意，春近瘦枝南。
雪遍梅花，素光都共奇绝。
到窗前、认君时节。
下重帏，香篆冷，兰膏明灭。
梦悠扬，空绕断云残月。
沈郎带宽，同心放开重结。
褪罗衣、楚腰一捻。
正春风，新著摸，花花叶叶。
粉蝶儿，这回共花同活。
桃花髻暖黄蜂飞。
绣茵锦荐承回雪。
水犀梳斜抱明月。
铜驼梦断江水长，云中月堕韩香歇。
香歇。
袂红黦。
记立河桥花自折。
隼旟紺幰城西阙。
教妾惊鸿回雪。
铜驼春梦空愁绝。
云破碧江流月。
中秀外谁争怜。
花娇叶困春相逼。
燕子楼头作寒食。
月明空照合欢床，霓裳舞罢犹无力。
无力。
倚瑶瑟。
罢舞霓裳今几日。
楼空雨小春寒逼。
钿晕罗衫烟色。
帘前归燕看人立。
却趁落花飞入。
屏六曲红氍毹。
霰珠穿帘洞房晚。
歌倚瑶琴半羞懒。
天寒日暮可奈何，挂客冠缨玉钗冷。
钗冷。
鬓云晚。
罗袖拂人花气暖。
风流公子来应远。
半倚瑶琴羞懒。
云寒日暮天微霰。
无处不堪肠断。
筵前看柘枝。
河东词客今何地。
密寄软绡三尺泪。
锦城春色隔瞿唐，故华灼灼今憔悴。
憔悴。
何郎地。
密寄软绡三尺泪。
传心语眼郎应记。
翠袖犹芬仙桂。
愿郎学做蝴蝶子。
去去来来花里。
心醉双翠翘。
西厢月冷蒙花雾。
落霞零乱墙东树。
此夜灵犀已暗通，玉环寄恨人何处。
何处。
长安路。
不记墙东花拂树。
瑶琴理罢霓裳谱。
依旧月窗风户。
薄情年少如飞絮。
梦逐玉环西去。
晚浪相逶頫。
十年东风未应老。
斗量明珠结里媪。
花房著子青春深，朱轮来时但芳草。
芳草。
恨春老。
自是寻春来不早。
落花风起红多少。
记得一枝春小。
绿阴青子空相恼。
此恨平生怀抱。
房十三春未央。
沙暖鸳鸯堤下上。
烟轻杨柳丝飘荡。
佩瑶弃置洛城东，风流云散空相望。
相望。
楚江上。
萦水缭云闻妙唱。
龙沙醉眼看花浪。
正要风将月傍。
云车瑶佩成惆怅。
衰柳白须相向。
酒美。
从酒贵。
濯锦江边花满地。
肃鸟霜鸟换得文君醉。
暖和一团春意。
怕将醒眼看浮世。
不换云芽雪水。
花好。
怕花老。
暖日和风将养到。
东君须愿长年少。
图不看花草草。
西园一点红犹小。
早被蜂儿知道。
遣队歌长渐落杏梁尘。
舞罢香风卷绣茵。
更拟绿云弄清切，尊前恐有断肠人。
绿水小河亭，朱阑碧甃。
江月娟娟上高柳。
画楼缥缈，尽挂窗纱帘绣。
月明知我意，来相就。
银字吹笙，金貂取酒。
小小微风弄襟袖。
宝熏浓炷，人共博山烟瘦。
露凉钗燕冷，更深后。
多病酒尊疏，饮少辄醉。
年少衔杯可追记。
无多酌我，醉倒阿谁扶起。
满怀明月冷，炉烟细。
云汉虽高，风波无际。
何似归来醉乡里。
玻璃江上，满载春光花气。
蒲萄仙浪软，迷红翠。
秀禀元精，灵钟崧岳，命世大贤。
自飞英任路，承流百里，郎官星彩，辉映经躔。
劲柏凌霜，香梅娇雪，珪月弯弯新上弦。
垂弧节庆，麒麟古梦，此夜初圆。
罗川。
父老欣然。
算善政、古来谁与肩。
念桃阴浓密，瓜期咫尺，双凫难驻，便欲朝天。
争把丹青，绘成芝宇，立作生祠千载传。
仍知道，看它时画像，别有凌烟。
月胧星淡，南飞乌鹊，暗数秋期天上。
锦楼不到野人家，但门外、清流叠嶂。
一杯相属，佳人何在，不见绕梁清唱。
人间平地亦崎岖，叹银汉、何曾风浪。
雪消新洗寒林碧。
华堂向晚开瑶席。
一曲杜韦娘。
有人空断肠。
谪仙同夜宴。
晓即归程远。
莫放酒尊空。
主人陈孟公。
相思一夜庭花发。
窗前忽认生尘袜。
晓起艳寒妆。
雪肌生暗香。
佳人纤手摘。
手与花同色。
插鬓有谁宜。
惟应潘玉儿。
情亲难语离，且尽玻璃盏。
双鲤有来时，莫使音书缓。
征骖去若飞，不道家山远。
相见小冯君，笑语迎归雁。
人似已圆孤月。
心似丁香百结。
不见谪仙人，孤负梅花时节。
愁绝。
愁绝。
江上落英如雪。
柳絮随风散漫飞。
檐冰成柱粟生肌。
力排寒气赖金卮。
赋丽谁为梁苑客，调高难和郢中词。
且烦呵笔写乌丝。
景阳楼上钟声晓。
半面啼妆匀未了。
斜月纷纷。
斜影幽香暗断魂。
玉颜应在昭阳殿。
却向前村深夜见。
冰雪肌肤。
还有斑斑雪点无。
望晴峰染黛，暮霭澄空，碧天银汉。
圆镜高飞，又一年秋半。
皓色谁同，归心暗折，听唳云孤雁。
问月停杯，锦袍何处，一尊无伴。
好在南邻，诗盟酒社，刻烛争成，引觞愁缓。
今夕楼中，继阿连清玩。
饮剧狂歌，歌终起舞，醉冷光凌乱。
乐事难穷，疏星易晓，又成浩叹。
江边一树。
愁绝黄昏谁与度。
琪树琼枝。
不受雄蜂取次欺。
风前望处。
直恐乘风吹得去。
能动诗情。
故与诗人独目成。
寻常三五。
坐待丹山飞玉兔。
试问常娥。
底事清光此夜多。
尊空客满。
纵有肃鸟霜鸟无处换。
不倒金荷。
可奈金波潋滟何。
风篁度曲。
倦倚银屏初睡足。
清簟疏帘。
金鸭香销懒更添。
纤纤露玉。
风雹纵横飞钿局。
颦敛双蛾。
凝伫无言密意多。
金钗尽醉何须伴。
萸糁浮杯乱。
黄花香返岭梅魂。
好把一枝斜插、向乌云。
坡词欲唱无人会。
桃叶知何在。
与君同咏一联诗。
但道老来能趁、菊花时。
人间离合常相半。
璧月宁长满。
九秋风露又方阑。
何日小窗相对、话悲欢。
月华临夜宜人醉。
老去嗟颜悴。
君如玉树照清空。
况有凝之道蕴、一尊同。
一水盈盈牛与女。
目送经年，脉脉无由语。
后夜鹊桥知暗度。
持杯乞与开愁绪。
君似庾郎愁几许。
万斛愁生，更作征人去。
留定征鞍君且住。
人间岂有无愁处。
牛女心期与目成。
弥弥脉脉得盈盈。
今夕银河凭鹊度。
相遇。
玉钩新吐照云屏。
行旆雍容留宴语。
将暮。
方携珠袖到山亭。
寂寞江天正云雾。
回顾。
不应中有少微星。
柳与堤回，桥随波转，望中如在蓬莱。
水禽高下，烟雾敛还开。
认是仙翁住处，都不见、一点尘埃。
壶天晚，清寒带雪，光景自徘徊。
高才。
廊庙手，当年平步，直到尧阶。
况今朝调鼎，尤待盐梅。
只恐身闲不久，难留恋、花月楼台。
看新岁，春风且送，五马过江来。
雪底寻梅，冰痕观水，晚来天气尤寒。
渐闻歌笑，轻暖发春妍。
赏尽十洲新景，依稀见、三岛风烟。
判深夜，一年月色，只是这般圆。
熙然。
千里地，何妨载酒，频上湖船。
况坐中高客，不日朝天。
须信人间好处，没个事、胜得尊前。
东风近，侵寻桃李，别做醉夤缘。
疏木藏钟，轻烟笼角，几家帘幕灯光。
暮砧声断，空壁锁寒浆。
入袂西风阵阵，彻醉骨、都不胜凉。
栏干外，依稀嫩竹，月色冷如霜。
仙乡。
何处是，云深路杳，不念刘郎。
但画桥流水，依旧垂杨。
要见时时便是，一向价、只作寻常。
争知道，愁肠泪眼，独自个重阳。
过尽清明三月雨，东风才到溪滨。
画工传得已非真。
青君著意处，桃李未为伦。
倚槛盈盈如欲语，就中拈足花神。
自然亭馆一番新。
从今观绝品，不独洛阳人。
旧追游处，思前事、俨如昔。
过尽莺花，横雨暴风初息。
杏子枝头，又自然、别是般天色。
好傍垂杨，系画船桥侧。
小欢幽会，一霎时、光景也堪惜。
对酒当歌，故人情分难觅。
水远山长，不成空相忆。
这归去重来，又却是、几时来得。
想伊不住。
船在蓝桥路。
别语未甘听，更拟问、而今是去。
门前杨柳，几日转西风，将行色，欲留心，忽忽城头鼓。
一番幽会，只觉添愁绪。
邂逅却相逢，又还有、此时欢否。
临岐把酒，莫惜十分斟，尊前月，月中人，明夜知何处。
别酒初醒。
似一番梦觉，屈指堪惊。
犹疑送消寄息，遇著人听。
当初唤作，据眼前、略略看承。
及去了，从头想伊，心下始觉宁宁。
黄昏画角重城。
更伤高念远，怀抱何胜。
良时好景，算来半为愁生。
幽期暂阻，便就中、月白风清。
千万计，年年断除不得，是这些情。
今年早觉花信蹉。
想芳心、未应误我。
一月小径几回过。
始朝来寻见，雪痕微破。
眼前大抵情无那。
好景色、只消些个。
春风烂熳却且可。
是而今、枝上一朵两朵。
日过重帘未卷。
袅袅欲残香线。
午醉却醒来，柳外一声莺啭。
不见。
不见。
门掩落花深院。
回首芜城旧苑。
还是绿深红浅。
春意已无多，斜日满帘飞燕。
不见。
不见。
花上雨来风转。
深深院宇小池塘。
一径碧梧长。
青春又归何处，新笋绿成行。
多少事，恼人肠。
懒思量。
香消一炷，睡起霎时，日过东窗。
相逢无处无尊酒。
尊前未必皆朋旧。
酒到任教倾。
莫思今夜醒。
明朝相别后。
江上空回首。
欲去不胜情。
为君歌数声。
春城迤逦层阴绕。
青梅竞弄枝头小。
江色雨和烟。
行人江那边。
好花都过了。
满地空芳草。
落日醉醒间。
一春无此寒。
花过园林清荫浓。
琅玕新脱笋，绿丛丛。
雨声只在小池东。
闲欹枕，直面芰荷风。
长日敞帘栊。
轻尘飞不到，画堂空。
一尊今夜与谁同。
人如玉，相对月明中。
鸡上清明初过雨。
春色无多，叶底花如许。
轻暖时闻燕双语。
等闲飞入谁家去。
短墙东畔新朱户。
前日花前，把酒人何处。
仿佛桥边船上路。
绿杨风里黄昏鼓。
梅英弄粉。
尚浅寒、腊雪消未尽。
布彩箔、层楼高下，灯火万点，金莲相照映。
香径纵横，听画鼓、声声随步紧。
渐霄汉无云，月华如水，夜久露清风迅。
轻车趁马，微尘杂雾，带晓色、绮罗生润。
花阴下、瞥见仍回，但时闻、笑音中香阵阵。
奈酒阑人困。
残漏里、年年馀恨。
归来沉醉何处，一片笙歌又近。
城上鸦啼斗转。
渐渐玉壶冰满。
月淡寒梅，清香来小院。
谁遣鸾笺写怨。
翻锦字、叠叠如愁卷。
梦破胡笳，江南烟树远。
微含清露真珠滴。
怯晓寒脉脉。
秉烛倚雕栏，今日尊前，尽是多情客。
从来应与春相得。
有动人标格。
半笑倚春风，醉脸生红，不是胭脂色。
相将初下蕊珠殿。
似醉粉、生香未遍。
爱惜娇心春不管。
被东风、赚开一半。
中黄宫里赐仙衣，斗浅深、妆成笑面。
放出妖娆难系管。
笑东君、自家肠断。
楚天来驾春相送。
半醉侧、花冠重。
瑶台清宴，群仙戏手，剪出彩衣犹动。
谁拂瑶琴巧弄。
舞丹山、三千雏凤。
艳冶轻盈放纵。
倚东风、从来遍宠。
桃花溪上，相思未断，愁掩五云真洞。
算曾揖、飞鸾双控。
等间入、襄王春梦。
昏昏雪意惨云容。
猎霜风。
岁将穷。
流落天涯，憔悴一衰翁。
清夜小窗围兽火，倾酒绿，借颜红。
官梅疏艳小壶中，暗香浓。
玉玲珑。
对景忽惊，身在大江东。
上国故人谁念我，晴嶂远，暮云重。
雨后春光浓似醉。
著柳催花，节物侵龙忌。
绣褓香闺当日珮。
紫兰宫堕人间世。
歌管停云香吐穟。
碧酒红裳，共祝鱼轩贵。
天上阿环金箓秘。
龟龄鹤寿三千岁。
共乐堂深帘不卷。
恻恻寒轻，二月春犹浅。
续寿竞来歌舞院。
龙涎香衫鲛绡段。
画栋朝飞双语燕。
端似知人，著意窥金盏。
柳外花前同祝愿。
朱颜长在年龄远。
郊外黄垓端可厌，归来移病香闺。
象床珍簟共委蛇。
耆婆寻草尽，天女散花迟。
小雨作寒秋意晚，檐声与梦相宜。
冷侵罗幌酒烟微。
试评书五朵，何似画双眉。
岩壑萦回云水窟。
林深路断迷烟客。
茅屋数椽携杖舄。
人寂寂。
侵檐万个琅玕碧。
倦客羁怀清似涤。
更无一点飞埃迹。
溪涨慢流过几席。
寒湜湜。
凫鹥点破琉璃色。
叠叠云山供四顾。
簿书忙里偷闲去。
心远地偏陶令趣。
登览处。
清幽疑是斜川路。
野蔌溪毛供饮具。
此身甘被烟霞痼。
兴尽碧云催日暮。
招晚渡。
遥遥一叶随鸥鹭。
小榭幽园翠箔垂。
云轻日薄淡秋晖。
菊英露浥渊明径，藕叶风吹叔宝池。
酬素景，泥芳卮。
老人痴钝强伸眉。
欢华莫遣笙歌散，归路从教灯影稀。
婆律香浓气味佳。
玻璃仙碗进流霞。
凝膏清涤高阳醉，灵液甘和正焙芽。
香染指，浪浮花。
加笾礼尽客还家。
贯珠声断红裳散，踏影人归素月斜。
秋晚寒斋，藜床香篆横轻雾。
闲愁几许。
梦逐芭蕉雨。
云外哀鸿，似替幽人语。
归不去。
乱山无数。
斜日荒城鼓。
风物飕飕。
木落沧洲。
渐老人、不奈悲秋。
羁怀都在，鬓上眉头。
似休文瘦，文通恨，子山愁。
庭梧影薄，篱菊香浮。
强招寻、聊命朋俦。
穷通皆梦，今古如流。
且渊明径，子猷舫，仲宣楼。
清明寒食景暄妍。
花映碧罗天。
参差捍拨齐奏，丰颊拥芳筵。
逢诞日，揖真仙。
托炉烟。
朱颜长似，头上花枝，岁岁年年。
夜泛南溪月，光影冷涵空。
棹飞穿碎金电，翻动水精宫。
横管何妨三弄，重醑仍须一斗，知费几青铜。
坐久桂花落，襟袖觉香浓。
庾公阁，子猷舫，兴应同。
从来好景良夜，我辈敢情钟。
但恐仙娥川后，嫌我尘容俗状，清境不相容。
击汰同情赏，赖有紫溪翁。
下濑惊船驶，挥尘恐尊空。
谁吹尺八寥亮，嚼徵更含宫。
坐爱金波潋滟，影落蒲萄涨绿，夜漏尽移铜。
回棹携红袖，一水带香浓。
坐中客，驰隽辨，语无同。
青鞋黄帽，此乐谁肯换千钟。
岩壑从来无主，风月故应长在，赏不待先容。
羽化寻烟客，家有左仙翁。
胜友欣倾盖，羁宦懒书空。
爱君笔力清壮，名已在蟾宫。
萧散英姿直上，自有练裙葛帔，岂待半通铜。
长短作新语，墨纸似鸦浓。
山吐月，溪泛艇，率君同。
吾侪轰饮文字，乐不在歌钟。
今夜长风万里，且倩泓澄浩荡，一为洗尘容。
世上闲荣辱，都付塞边翁。
木阑干外池光阔。
午夜乔林迷岸樾。
掠船凉吹起青萍，萦水歌声欺白雪。
檀郎响趁红牙节。
胡语嘈嘈仍切切。
人生何乐似同襟，莫待骊驹声惨咽。
百不为多，一不为少，阿谁昔仕吾邦。
共推任笔，洪鼎力能扛。
不为桃花禄米，雠书倦、一苇横江。
招寻处，徒行曳杖，曾不拥麾幢。
山川，真大好，鱼矶无恙，密岭难双。
听讼诉多就，樵坞僧窗。
岁月音容远矣，风流在、遐想心降。
云烟路，搜奇吊古，时为酹空缸。
望葱葱佳气，虹渚祥开，斗枢光绕。
析木天津，正灵晖腾照。
鹭缀分班，象胥交贡，奉御觞清晓。
玉殿寒轻，金徒漏永，瑞炉烟袅。
万宇均欢，示慈颁燕，寿祝南山，庆均凫藻。
缥缈红云，望九重天表。
舞兽锵洋，抃鳌欣戴，度管弦声杳。
历草长新，蟠桃永秀，与天难老。
灵观夜燕作二首羁宦新来作恶，穷途谁肯相从。
追攀十日水云中。
情谊知君独重。
寂寂回廊小院，冥冥细雨尖风。
凤山香雪定应空。
昨夜疏枝入梦。
山镇红桃阡陌，烟迷绿水人家。
尘容误到只惊嗟。
骨冷玉堂今夜。
莫对佳人锦瑟，休辞洞府流霞。
峰回路转乱云遮。
归去空传图画。
柳岸正飞绵。
选胜斋轻漾碧涟。
笑语忘怀机事尽，鸥边。
万顷溪光上下天。
菰苇久延缘。
不觉遥峰霭暮烟。
对酒莫嫌红粉陋，婵娟。
自有孤高月妇仙。
可惜随风面旋飘。
直须烧烛看娇娆。
人间花月更无妖。
浓丽独将春色殿，繁华端合众芳朝。
南床应为醉陶陶。
通白轻红溢万枝。
浓香百和透丰肌。
丹山威凤势将飞。
玉镜台前呈国艳，沈香亭北映朝曦。
如花惟有上皇妃。
斗鸭栏边晓露沾。
华堂醉赏轴珠帘。
插花人好手纤纤。
遮护轻寒施翠幄，标题仙品露牙签。
词人遗恨独江淹。
山外半规残日，云边一缕余霞。
满城飞雪散苕花。
万顷溪连罨画。
柳惲风流旧国，鹤龄潇洒人家。
肯嗟流落在天涯。
云水从今起价。
晚路交游绿酒，平生志趣青霞。
霜风时节近黄花。
泛宅舟将益鸟画。
不分两溪明月，夜深只属渔家。
今朝清赏寄情涯。
肯向萦涂索价。
风过涟漪纹縠细。
十指香檀，惊破交禽睡。
野蔌溪毛真易致。
风流未减兰亭会。
击汰千艘供洛禊。
映水垂杨，万缕拖浓翠。
小海一声波上戏。
殷勤留客千金意。
自古吴兴称冷僻，菰城水浸粼粼。
回星难望使车尘。
如何三日饮，并有五行人。
文似枚皋加敏速，记书易若张巡。
幕中无用郄嘉宾。
他年浮枣会，莫忘两溪春。
千古乌程新酿美，玉觞风过粼粼。
歌声未辨起梁尘。
九天持斧客，来作绣衣人。
夙有辞华惊乙览，传闻献颂东巡。
未应握节久宾宾。
一封驰诏旨，却醉上林春。
小样洪河分九曲，飞泉环绕粼粼。
青莲往事已成尘。
羽觞浮玉甃，宝剑捧金人。
绿绮且依流水调，蓬蓬酹鼓催巡。
玉堂词客是佳宾。
茂林修竹地，大胜永和春。
千叠云山万里流。
坐中碧落与鳌头。
真意见嬉吾已领。
烟景。
不辞捧诏久汀洲。
老去一官真是漫。
溪岸。
独余此兴未能收。
留与吴儿传胜事。
长记。
赤阑桥上揽清秋。
共喜新凉大火流。
一声水调听歌头。
况有修蛾兼粉领。
佳景。
谢公无不碍沧洲。
平昔短檠真大漫。
气岸。
老来都向酒杯收。
云水光中修禊事。
犹记。
转头不觉已三秋。
今夜风光恋渚萍。
欲教四角出车轮。
金钗离立座生春。
神文恍惊巫峡梦，飞琼原是阆风人。
诏封后院宠儒臣。
溪岸沈深属泛萍。
倾城容貌此推轮。
可怜虚度二年春。
暮暮来时骚客赋，朝朝新处后庭人。
天留花月伴羁臣。
东道殷勤玉斝飞。
华灯倾国拥珠玑。
玉奴嫌瘦玉环肥。
缥缈幸闻缑岭曲，参差犹隔夏侯衣。
放开云月出清辉。
两年人住岂无情。
别乘辞华四水清。
何事千钟勤饮饯，故知一别未能轻。
解龟虽幸樊笼出，挂席还愁海汐平。
江草江花都是泪，骊驹休作断肠声。
步屟对东风。
细探春工。
百花堂下牡丹丛。
莫恨使君来便去，不见鞓红。
雾眼一衰翁。
无意芳秾。
年来结习已成空。
寄语国香雕槛里，好为人容。
望云门外。
油壁如流水。
空巷逐朱幡，步春风、香河七里。
冶容炫服，摸石道宜男，穿翠霭，度飞桥，影在清漪里。
秦头楚尾。
千古风流地。
试问汉江边，有解珮、行云旧事。
主人是客，一笑强颁春，烧灯后，赏花前，遥忆年年醉。
春风野外。
卵色天如水。
鱼戏舞绡纹，似出听、新声北里。
追风骏足，千骑卷高冈，一箭过，万人呼，雁落寒空里。
天穿过了，此日名穿地。
横石俯清波，竞追随、新年乐事。
谁怜老子，使得暂遨游，争捧手，乍凭肩，夹道游人醉。
出门西笑。
千里长安道。
不用引离声，便登荣、十洲三岛。
画船珠箔，萍末水风凉，随柳岸，楚台人，景与人俱好。
应嗟见晚，玉殿生清晓。
正是妙年时，步承明、谋身须早。
轺车肤使，新逐凯歌回，恩綍重，彩衣轻，嘉庆知多少。
艳曲醉歌金缕，朱门高耸铜环。
中天楼观共跻攀。
飞絮落花春晚。
低映绿阴朱户，斜拖素练沧湾。
银钩华榜五云间。
奕奕蛟龙字绾。
靺鞨斜红带柳，琉璃涨绿平桥。
人在花月见新妖。
不数江南苏小。
恨寄飞花蔌蔌，情随流水迢迢。
鲤鱼风送木兰桡。
回棹荒鸡报晓。
清樾已生昼寂，孤花尚表春余。
象床筠簟燕堂虚。
初过晚凉微雨。
珪璧新来北苑，鲈鱼未减东吴。
捧觞红袖透香肤。
不浥翔龙烟缕。
瑞兽香云轻袅，华堂绣幕低垂。
人生七十尚为稀。
况是钓璜新岁。
登俎青梅的皪，明阑红药芳菲。
天教眉寿过期颐。
常对风光沈醉。
楼子包金照眼新。
香根犹带广陵尘。
翻阶不羡掖垣春。
不分与花为近侍，难甘溱洧赠闲人。
如羞如怨独含颦。
三年曾不窥园树。
辛苦萤窗暮。
怪来文誉满清时。
柿叶书残犹自、日临池。
春秋新学卑繁露。
黄卷聊堪语。
家人不用寄龟诗。
行看升平楼外、化龙归。
一轮丹桂窅窊树。
光景疑非暮。
天公著意在兹时。
扫尽微云点缀、展清池。
樽前金奏无晨露。
只有君房语。
骊驹客莫赋归诗。
东道留连应赋、不庸归。
火风欲避金风至。
秀气充闾初降瑞。
去家丁令却归来，还燕悬弧当日地。
金章紫绶身荣贵。
寿福天储昌又炽。
怪来一岁四迁官，还过当生元太岁。
鹊桥仙偶，天津轻渡，却笑嫦娥孤皎。
平时五夜似经年，问何事、今宵便晓。
云车将驾，神夫留恋，更吐心期多少。
支机休浪与闲人，莫倚赖、芳心素巧。
浮家重过水晶宫。
五年中。
事何穷。
无恙山溪，鬟影落青铜。
欲向旧游寻旧事，云散彩，水流东。
苔花向我似情钟。
舞霜风。
雪蒙蒙。
应怪史君，颜鬓便衰翁。
赖是寻芳无素约，端不恨，绿阴重。
飞身疑到广寒宫。
玉花中。
兴何穷。
酒贵旗亭，谁是惜青铜。
飘瞥三吴真妙绝，银万里，失西东。
草堂红蜡暖歌钟。
卷帘风。
赏空蒙。
丰颊修眉，鹤氅拥仙翁。
欲作氍毹花底客，清漏永，禁城重。
晴日乱云收。
人在萍香柳惲洲。
溪上清风楼上醉，飕飕。
共折黄花插满头。
佳客献还酬。
不负山城九日秋。
苕碧下青供酩酊，休休。
楚客当年浪自愁。
拂槛晓云鲜。
销暑楼危竦半天。
曾是携宾当荐九，开筵。
度水萦山奏管弦。
黄菊映华颠。
千骑重来已六年。
楼下东流当日水，依然。
更对周旋旧七贤。
葛山仙隐。
尚有余膏留旧鼎。
十里梅花。
夹道争看衮绣华。
人间妙丽。
并侍黄扉开国贵。
僻壤孤芳。
羞涩尊前不敢香。
倦客身同舟不系，轻帆来访儒仙。
春风元巳艳阳天。
夭桃方散锦，高柳欲飞绵。
千古海昌佳绝地，双凫暂此留连。
通宵娱客破芳尊。
兰亭修禊事，梓泽醉名园。
宝观岧山尧飞雉堞，登临恍欲升仙。
野桃官柳衬吴天。
春风寒食夜，遗恨在封绵。
闻道东溟才二里，银涛直与天连。
凭谁都卷入芳尊。
赋归欢靖节消渴解文园。
辛勤场屋。
未遇知音甘陆陆。
诏录遗忠。
一札天书下九重。
鹅城初命。
此去青云应渐近。
解褐恩新。
今岁吾家第四人。
杏花零乱。
拟把百觚来判断。
病卧漳滨。
不见枝头闹小春。
吾衰老矣。
一醉花前犹不遂。
情绪厌厌。
虚度韶光又一年。
严陵滩畔香醪好。
遮莫东方晓。
春风盎盎入寒肌。
人道霜浓腊月、我还疑。
红炉火热香围坐。
梅蕊迎春破。
一声清唱解人颐。
人道牢愁千斛、我谁知。
玉琯还飞换岁灰。
定山新棹酒船回。
年时梁燕双双在，肯为人愁便不来。
衰意绪，病情怀。
玉山今夜为谁颓。
年时梅蕊垂垂破，肯为人愁便不开。
万卷旧推鸿博，一官且慰蹉跎。
升平楼下赐危科。
曾对颙昂黼坐。
燕颔从来骨贵，鸾栖尚屈才多。
今宵且共入无何。
定远功名么麽。
我爱菊花枝。
浥露偏宜。
旋移佳种一年期。
照眼黄金三径烂，可但东篱。
秋老摘花吹。
敢恨开迟。
只愁一夜便香衰。
待插满头年大也，且泛芳卮。
黄菊鲜鲜带露浓。
小园开遍度香风。
自篘玉酝酬秋色，旋洗霜须对晚丛香在手，莫匆匆。
寻芳今夜有人同。
黄金委地新收得，莫道山翁到底穷。
采采黄花鹄彩浓。
吹开一夜为霜风。
已邀骚客陶元亮，不用歌姬盛小丛。
秋易老，莫匆匆。
齐山高兴古今同。
欲知此地花多少，一眼金英望不穷。
谈围曾蔽青绫帐。
林下中年敦素尚。
烟波偶趁一帆风，却锁云扃来就养。
自从悟得空无相。
身把虚空来作样。
大千沙界抹为尘，未比无生真寿量。
东皇已有来归耗。
十里青山道。
冻木卉万株梅，一夜妆成，似趁鸣鸡早。
年时清赏曾同到。
先仗游蜂报。
抖擞旧心情，一笑酬春，不羡和羹诏。
东阁郎官巧写真。
西湖处士妙传神。
嫣然一笑腊前春。
斗好虽无冰骨女，相宜幸是雪髯人。
且烦疏影入清尊。
盘里明珠芡实香。
尊前堆雪脍丝长。
何妨羌管奏伊凉。
翠葆重生无复日，白波不酹有如江。
壁间醉墨任淋浪。
雪壁歌词题尚湿，春风又见轻红。
一枝斜插映头峰。
不辞连夜赏，银烛透纱笼。
白发欺人今老矣，尊前羞见繁秾。
清香尤嫪虎溪风。
海棠须避席，佳种谩蚕丛。
凉飙破暑，清歌萦坐，缺月稀星庭户。
瓜华草草具杯盘，喜共浥、初筵零露。
天孙东处，牵牛西望，劝汝一杯清醑。
精灵何必待秋通，为一洗、朦胧今古。
槛外奇葩江外种，娇春未减革呈红。
画楼晴日敛云峰。
佛香来海岸，蜀锦荐灯笼。
今夜那忧杀风景，酒花来斗妖浓。
江梅冷淡避春风。
明朝来纵赏，应醉绮罗丛。
二月春游须烂漫。
秉烛看花，只为晨曦短。
高举蜡薪通夕看。
红光万丈腾天半。
寄语平时游冶伴。
不负分阴，胜事输今段。
灯火休催归小院。
殷勤更照桃花面。
只恐夜深花睡去。
火照红妆，满意留宾住。
凤烛千枝花四顾。
消愁更待寻何处。
汉苑红光非浪语。
栖静亭前，都是珊瑚树。
便请催尊鸣酹鼓。
明朝风恶飘红雨。
百紫千红今烂熳。
举烛辉花，莫厌烧令短。
酒里逢花须细看。
人生谁似英雄半。
安得红颜为老伴。
妙舞花前，杨柳夸身段。
已倒玉山迥竹院。
清香不断风吹面。
已过春分春欲去。
千炬花间，作意留春住。
一曲清歌无误顾。
绕梁余韵归何处。
尽日劝春春不语。
红气蒸霞，且看桃千树。
才子霏谈更五鼓。
剩看走笔挥风雨。
又见菊花新。
色浅香匀。
老人衰病卧漳滨。
虽是无聊仍止酒，幸有嘉宾。
不用怨萧辰。
不似芳春。
请看金蕊照金尊。
今夜花前须醉倒，直到黎明。
歌阕斗清新。
檀板初匀。
画堂新筑太湖滨。
好是黄花开应候，聊宴亲宾。
上客即逢辰。
况是青春。
上林开宴锡尧尊。
今夜素娥真解事，偏向人明。
灵山法会何曾散。
此地神光满。
丁公潭下百雷霆。
疑是银河挽下、一齐倾。
高桥飞观连云起。
槛外惊湍水。
大矶才过小矶来。
应有天孙灵驭、月中迥。
醉倚朱阑一解衣。
碧云迷望眼，断虹低。
近来休说带宽围。
人千里，还是燕双飞。
深院日初迟。
绮窗帘幕静，恨生眉。
不堪虚度是花时。
鸿来速，争解寄相思。
柳塘微雨。
两两飞鸥来复去。
倚遍重阑。
人在碧云山外山。
一春离怨。
日照绮窗长几线。
酒病情魔。
两事春来无奈何。
浩渺湖天，酒浮黄菊携佳侣。
淡烟疏雨。
去鲁方怀土。
倾盖相逢，引满哦奇语。
山围处。
兕觥频举。
不醉君无去。
从古荆溪名胜地。
溪光万顷琉璃翠。
极望荷花三十里。
香喷鼻。
我舟日在花间舣。
向晚余霞收散绮。
遥山抹黛天如水。
满引一尊明月里。
微风起。
萧然真在华胥氏。
小舟载酒向平湖。
新凉生晓初。
乱山烟外有还无。
王维真画图。
风遽起，动襟裾。
雨来荷溅珠。
一尊相对喜君俱。
醉归红袖扶。
一曲阳关肠断处，临风惨对离尊。
红妆揭调十分斟。
古来多聚散，正似岭头云。
昨夜晴霄千里月，向人无限多情。
娟娟今夜满虚庭。
一帆随浪去，却照画船轻。
蝶梦初回栩栩。
柳岸几声莺语。
萍末起微风，山外一川烟雨。
凝顾。
凝顾。
人在玉壶深处。
郊外春和宜散步。
百花枝上初凝露。
福地神仙多外府。
藏奇趣。
幽寻历遍溪边路。
薄宦浮家无定处。
萍飘梗泛前人语。
与子未须乡国去。
来同住。
且看群岫烟中雨。
九秋气爽，正溪山雨过，茅檐清暇。
篱菊妍英，知是为，佳节重阳开也。
色妙香殊，匀浮瓯面，俗状卑金斝。
歌狂饮俊，满簪还更盈把。
村外草草杯盘，边尘不动，欲买应无价。
端使晴霄风露冷，云卷烟收平野。
向晚婵娟，半轮斜照，想见成清夜。
玉山颓处，要看欹帽如画。
宝晋轩窗临望处，山围水绕林萦。
不堪回首到江城。
墙趺围瓦砾，鸥鹭见人惊。
日愿太平归旧里，更无余事关情。
小营茅舍倚云汀。
四时风月里，还我醉腾腾。
碧溪风动满文漪。
雨余山更奇。
淡烟横处柳行低。
鸳鸯来去飞。
人似玉，醉如泥。
一枝随鬓欹。
夷犹双桨月平西。
幽寻归路迷。
野外不堪无胜侣，笑谈安得君同。
四时景物一壶中。
醉余临望处，远岫数重重。
溪上新荷初出水，花房半弄微红。
晓风萧爽韵疏松。
娟娟明月上，人在广寒宫。
阑干倚处。
戏裁成、彭泽当年奇语。
三径荒凉怀旧里，我欲扁舟归去。
鸟倦知还，寓形宇内，今已年如许。
小窗容膝，要寻情话亲侣。
郭外粗有西畴，故园松菊，日涉方成趣。
流水涓涓千涧上，云绕奇峰无数。
窈窕经丘，风清月了，时看烟中雨。
萧然巾岸，引觞寄傲衡宇。
一阳来复群阴往。
吾道从今长。
万事莫关情，月夕风前，依旧须豪放。
卿云舒卷浮青嶂。
从古书珍赏。
满引唱新词，春意看看，又到梅梢上。
雨过风来午暑清。
榴花红照眼，向人明。
一枝低映宝钗横。
菖蒲酒，玉碗十分斟。
引满听新声。
小轩帘半卷，远山青。
几人闲处见闲情。
醒还醉，为趣妙难名。
结庐人境羡陶潜。
车马不来喧。
胜处自多真趣，飞鸟日相还。
心既远，地仍偏。
见南山。
手持菊颖，山气常佳，欲辨忘言。
片帆暮落，正前村梅蕊，愁人如雪。
东陌西溪长记得，疏影横斜时节。
六出冰姿，玉人微步，笑里轻轻折。
兰房沈醉，暗香曾共私窃。
回头万水千山，一枝重见处，离肠千结。
料想临鸾消瘦损，时把啼红偷浥。
怎得伊来，许多幽恨，共捻青梢说。
如今千里，断魂空对明月。
东苑梅繁，豪健放乐，醉倒花前狂客。
靓妆微步，攀条弄粉，凌波遍寻青陌。
暗香堕靥。
更飘近、雾鬟蝉额。
倒金荷、念流光易失，幽姿堪惜。
惜花心、未甘鬓白。
南枝上、又见寻芳消息。
旧游回首，前欢如梦，谁知等闲抛掷。
稠红乱蕊，漫开遍、楚江南北。
独销魂，念谁寄、故园春色。
木落山明，暮江碧，楼倚太虚寥廓。
素手飞觞，钗头笑取，金英满浮桑落。
鬓云慢约。
酒红拂破香腮薄。
细细酌。
帘外任教、月转画阑角。
当年快意登临，异乡节物，难禁离索。
故人远、凌波何在，惟有残英共寂寞。
愁到断肠无处著。
寄寒香与，凭渠问讯佳时，弄粉吹花，为谁梳掠。
江城春晚，正海棠临水，嫣然幽独。
秀色天姿真富贵，何必金盘华屋。
月下无人，雨中有泪，绝艳仍清淑。
丰肌得酒，嫩红微透轻縠。
晓日雾霭林深，佳人春睡思，朦胧初足。
笑出疏篱，端可厌，桃李漫山粗俗。
衔子飞来，鸿鹄何在，千里移西蜀。
明朝酒醒，乱红那忍轻触。
相如当日，曾奏凌云赋。
落笔纵横妙风雨。
记扬鞭辇路，同醉金明，穷胜赏，不管重城已暮。
旧游如梦觉，零落朋侪，遗墨淋漓尚如故。
况神洲北望，今已丘墟，伤白璧、久埋黄土。
但空似、灵光岿然存，怅朗月清风，更无玄度。
后院短墙临绿水，春风急管繁弦。
问谁亲按小婵娟。
玉堂真学士，琳馆地行仙。
安得此身来此处，依稀一梦梨园。
江南刺史谩垂涎。
据鞍肠已断，何况到尊前。
山光冷浸清溪底。
溪光直到柴门里。
卧对白萍洲。
欹眠数钓舟。
溪山无限好。
恨不相逢早。
老病独醒多。
如此良夜何。
风淅沥。
窗外雪花初积。
梦破小窗人寂寂。
寒威无处敌。
强起饮君涓滴。
清泪醉来沾臆。
岐路即今多拥隔。
弟兄无信息。
纹漪涨绿。
疏霭连孤鹜。
一年春事，柳飞轻絮，笋添新竹。
寂寞幽花，独殿小园嫩绿。
登临未足。
怅游子、归期促。
他年清梦千里，犹到城阴溪曲。
应有凌波，时为故人凝目。
怅离阕。
淮南三度梅花发。
梅花发。
片帆西去，落英如雪。
新秦古塞人华发。
一樽别酒君听说。
君听说。
胡笳征雁，陇云沙月。
凭栏试觅红楼句，听考考、城头暮鼓。
数骑翩翩度孤戍。
尽雕弓白羽。
平生正被儒冠误。
待闲看、将军射虎。
朱槛潇潇过微雨。
送斜阳西去。
真香秀色盈盈女。
一笑重阳雨。
不应解怯晚丛寒。
眼底轻罗小扇、且团团。
吴云楚雁浑依旧。
更把金英嗅。
鲜鲜未恨出闺迟。
自许平生孤韵、与秋期。
夜寒闲倚西楼月。
消尽江南雪。
东风明日木兰船。
想见阳关声彻、雁连天。
斜斜洲渚溶溶水。
端负青春醉。
平安小字几时回。
空有暗香疏影、陇头梅。
从来强作游秦计。
只有貂裘敝。
休论范叔十年寒。
看取星星种种、坐儒冠。
江湖旧日渔竿手。
初把黄花酒。
且凭洛水送归船。
想见淮南秋尽、水如天。
乌皮白氎西窗暖。
种种霜毛短。
小春何处有梅花。
想见水边篱落、数枝斜。
殊方他日登楼句。
好在孤吟处。
五年拚落醉魂中。
试觅酒垆陈迹、问黄公。
星星素发。
只有鸣笳楼上发。
看舞胡姬。
带得平安探骑归。
故人渐老。
只与虎头论墨妙。
怀抱难开。
快遣披云一笑来。
梅花未彻。
付与团团沙塞月。
端欲捐书。
去乞君王丈二殳。
貂裘锦帽。
盘马不甘青鬓老。
底事偏奇。
细草平沙看打围。
河西春晚。
独有柳条来入眼。
塞外斜斜。
不道欺寒红杏花。
边笳初发。
与唤团团沙塞月。
雁响连天。
谁倚城头百尺栏。
团团璧月。
今夜广寒真秀发。
何处吹笙。
催得清霜满凤城。
淮南好梦。
镜里星星还种种。
犹记银床。
曾为凉州唤玉觞。
淮天不断。
点缀南云秋几雁。
白露沾衣。
始是银屏梦觉时。
别离怀抱。
消得镜中青鬓老。
小字能无。
烦寄平安一纸书。
斑斑小雨。
初入高梧黄叶暮。
又是重阳。
昨夜西风作许凉。
鲜鲜丛菊。
只解凋人双鬓绿。
试傍清尊。
分付幽香与断魂。
淮山清夜。
镜面平铺纤月挂。
端是生还。
同倚西风十二栏。
休论往事。
投老相逢真梦寐。
两鬓疏疏。
好在松江一尺鲈。
声促铜壶，灰飞玉琯，梦惊偷换年华。
江南芳信，疏影月横斜。
又喜椒觞到手，宝胜里、仍翦金花。
钗头燕，妆台弄粉，梅额故相夸。
隼兴，人未老，东风袅袅，已傍高牙。
渐园林月永，叠鼓凝笳。
小字新传秀句，歌扇底、深把流霞。
聊行乐，他时画省，归近紫皇家。
玉垒尊罍，清秋关塞，正宜催唤香醪。
凉风吹帽，横槊试登高。
想见征西旧事，龙山会、宾主俱豪。
来群雁，凉生画角，红叶聚亭皋。
南州、应好在，长关梦眼，天际云涛。
有一簪黄菊，两鬓霜毛。
快把金荷共倒，凝望久、只遣魂消。
君须听，新翻燕乐，余韵响檀槽。
梅花褪雪。
赏心莫使慵欢悦。
大家且恁同攀折。
余蕊残英，偏称淡笼月。
当初相见花初发。
如今花谢人离缺。
一年又比一年别。
惟有花枝，只似旧时节。
一片花飞，青春已减。
可堪南陌红千点。
生憎杨柳要藏鸦，东风只遣横笳怨。
看定新巢，初怜语燕。
游丝正把残英罥。
酒尊也会不相违，风光本自同流转。
永遇英雄际会时。
垂天鹏翼逐云飞。
退朝日上青花道，催直霜零赤雁池。
鸣汉履，侍唐眉。
渭川莘野晚追随。
归来仍对金銮老，三峡词源气未衰。
作赋丁年厌兔园。
紫微深锁九重关。
花墩屡赐清闲燕，文石难忘咫尺颜。
烟外屐，水边山。
纶巾羽扇五湖间。
自怜季子貂裘敝，来与机云相对闲。
衮绣三朝社稷臣。
旧调元鼎斡洪钧。
垂绅屡转龙墀日，接膝潜回黼座春。
金凿落，玉麒麟。
凤鸣良月庆佳辰。
巨鳌行听扃华禁，又起商周梦卜人。
声慑燕然，势压横山，镇西名重榆塞。
干霄百雉朱阑下，极目长河如带。
玉垒凉生过雨，帘卷晴岚凝黛。
有城头、钟鼓连云，殷春雷天外。
长啸。
畴昔驰边骑。
听陇底鸣笳，风搴双旆。
霜髯飞将曾百战，欲掳名王朝帝。
锦带吴钩未解，谁识凭栏深意。
空沙场，牧马萧萧晚无际。
林塘朱夏，雨过斑斑，绿苔绕地初遍。
叶底雏鸾，犹记日斜春晚。
芙蕖靓妆粉，傍高荷、闲倚歌扇。
轻风起，縠纹滟滟，翠生波面。
可是追凉月下，清坐久，微云屡遮星汉。
露湿纶巾，遥望玉清台殿。
白头共论胜事，须偿五湖深愿。
南枝好，有南飞乌鹊，绕枝低转。
经国谋猷，补天气力，岳祗来佐兴运。
王当华阙春融，共仰相门地峻。
清台占象，见壁月、珠星明润。
对一百五日风光，二十四番花信。
勋共德、继增篆鼎。
今共古、问谁比并。
广乐初出，层霄寿斝，旋颁紫叶，湘桃浓杏。
映采服、朱颜青鬓。
看千岁，桀阁飞楼，燕赏太平光景。
韶华渐好。
报锦里又是，春风来早。
昴宿降萧，崧岳生申符英表。
三朝幸望人倾祷。
寿与长城俱老。
碧油红旆，高牙大纛，一时荣耀。
矫矫。
甘泉旧德，少年日，翰苑玉堂曾到。
润饰帝谟，粉泽皇猷文章妙。
主盟经济尊吾道。
早晚促归岩庙。
愿同海内苍生，伫看凤诏。
听新蝉，舜琴初弄清弦。
伴薰风、葱葱佳气，钟希世英贤。
正芳蓂、更余九荚，况强仕，犹待三年。
笔下烟云，胸中岩壑，玉峰凛凛映人寒。
公不见、清潭宝剑，九彩动星躔。
浑疑是，风雷变化，落在人间。
驻东阳、清谭终日，种成桃李森然。
向庭闱、彩衣有庆，更华萼、棠棣相鲜。
骥足难留，牛刀暂屈，匪朝伊夕步花砖。
自今往、掀天扶地，声迹寄凌烟。
它时事，赤松共约，携手骖鸾。
今朝何以为公寿。
极贵长年公素有。
庭阶不乏长芝兰，少翁又是庭臣右。
三能粲粲依魁秀。
八柱巍巍蟠地厚。
皇家卜册万斯年，年光长转洪钧手。
我公两器兼文武。
谈笑岩廊无治古。
经颜绿发已官高，赤儿绣裳今仲父。
我欲形容无妙识。
颂穆清风须吉甫。
望公聊比太山云，岁岁年年天下雨。
娟娟月满。
冉冉梅花暖。
春意初长寒力浅。
渐拟芳菲满眼。
当时吉梦重重。
间生天子三公。
付与人间桃李，年年管领春风。
瀛洲春酒。
满酌公眉寿。
月照水堤春榜柳，恩暖朝天衮绣。
东君着意丁宁。
芳酸先许梅英。
要就升平滋味，待公来后和羹。
雪余寒退。
惟有青松在。
春不加荣寒不悴。
用舍如公都耐。
流肪磊落龟蛇。
会留红日西斜。
欲助我公寿骨，蟠桃等见桃花。
晨晖初转。
拜舞金銮殿。
想见对扬符睿春，天语丁宁见晚。
雍容玉笋班聊，功名早上凌烟。
金鼎刀圭莫惜，愿随鸡犬升仙。
庆钟华胄。
人物朝端秀。
朝罢章华骄马骤。
十万人家举手。
后房桃李娟娟。
有谁云雨恩偏。
看取晚春时候，兰芽玉茁争妍。
约略应飞白玉盘。
明楼渐放满轮寒。
天垂万丈清光外，人在三秋爽气间。
闻叶吹，想风鬟。
浮空仿佛女乘鸾。
此时不合人间有，尽入嵩山静夜看。
荒山明月，下有云来去。
深夜纤毫静可数。
问古今底事，留此空光，修月户、犹是当年玉斧。
思君持羽扇，来伴微吟，水珮风环饮松露。
待勾漏丹成，约与轻飞，人间世、不知归处。
更长啸、余声振林谿，见乱红惊飞，半岩花雨。
芳菲已有东风露。
寒著轻罗未去。
午夜鸾车鹤驭。
散入千莲步。
粉香度曲嬉游女。
草草相逢无据。
肠断泪零无数。
洒作花梢雨。
疏荫摇摇趁岸移。
惊鸥点点过帆飞。
船分水打嫩沙回。
断梦不知人去处，卷帘还有燕来时。
日斜风紧转湾西。
天末疑无路，波翻欲御风。
此身忽在玉壶中。
醉倒不知、南北与西东。
猎猎遥鸣草、飕飕静打篷。
与君回棹碧云浓。
不是思归、只为酒船空。
人有纫兰佩，云无出岫心。
扁舟来入碧涛深。
坐见楚咻、儿女变齐音。
但醉双瓶玉，从渠六印金。
此时何处可幽寻。
风定津头、白日照平林。
野岸孤舟，断桥明月穿流水。
雁声嘹呖。
双落行人泪。
去岁吾家，曾插黄花醉。
今那是。
杖藜西指。
看即成千里。
飞云流水来无信。
花发年年恨。
小桃如脸柳如眉。
记得那人模样、旧家时。
楼高映步拖金缕。
香湿黄昏雨。
如今不见欲凭书。
门外水平波暖、一双鱼。
淅淅西风生暮寒。
绣衣单。
碧梧叶落藕花残。
恨前欢。
月镂虚棂烟逗竹，梦千山。
玉箫清夜忆孤鸾。
镇长闲。
新梦断，久立暗伤春。
柳下月如花下月，今年人忆去年人。
往事梦中身。
闲庭草色侵阶绿。
琐窗午梦人如玉。
抛枕出罗帏。
风吹金缕衣。
怨春风雨恶。
二月桃花落。
雨后纵多睛。
花休春不成。
晓山日薄半春阴。
烟暖柳拖金。
满眼新晴，歌声妆影，悠荡碧云心。
闲庭客散人归去，疏雨湿罗襟。
楼阁濛濛，断虹明处，十里暮云深。
春蚕昨夜眠方起，闲了罗机。
共采柔枝。
桑柘阴阴三月时。
背人佯笑移金钏，惆怅花期。
故故留迟。
独自归来雨满衣。
约素小腰身。
不奈伤春。
疏梅影下晚妆新。
袅袅娉娉何样似，一缕轻云。
歌巧动朱唇。
字字娇嗔。
桃花深处一通津。
怅望瑶台清夜月，还送归轮。
章水何如颍水清。
江山明秀发诗情。
七言还我是长城。
小小钿花开宝靥，纤纤玉笋见云英。
十千名酒十分倾。
梅花元自江南得。
还醉江南客。
雪中雨里为谁香。
闻道数枝清笑、出东墙。
多情宋玉还知否。
梁苑无寻处。
胭脂为萼玉为肌。
却恨恼人桃杏、不同时。
心空道亦空，风静林还静。
卷尽浮云月自明，中有山河影。
供养及修行。
旧话成重省。
豆爆生莲火里时，痛拨寒灰冷。
天生百种愁，挂在斜阳树。
绿叶阴阴占得春，草满莺啼处。
不见生尘步。
空忆如簧语。
柳外重重叠叠山，遮不断、愁来路。
清池过雨凉，暗有清香度。
缥缈娉婷绝代歌，翠袖风中举。
忽敛双眉去。
总是关情处。
一段江山一片云，又下阳台雨。
绿水名园不是村。
淡妆浓笑两生春。
笛中已自多愁怨，雨里因谁有泪痕。
香旖旎，酒氤氲。
多情生怕落纷纷。
旧来好事浑如梦，年少风流付与君。
满眼纷纷恰似花。
飘飘泊泊自天涯。
雨中添得无穷湿，风里吹成一道斜。
银作屋，玉为车。
姮娥青女过人家。
应嫌素面微微露，故着轻云薄薄遮。
素景将阑，黄花初笑。
登高一望秋天杳。
邀宾携妓数能来，醉中赢得闲多少。
佳气氤氲，飞云缥缈。
竹林更着清江绕。
高歌屡舞莫催人，华筵直待华灯照。
画栋风生，绣筵花绕。
层台胜日频高眺。
清辉爽气自娱人，何妨称意开颜笑。
水碧无穷，山青未了。
斜阳浦口归帆少。
云鬓烟鬓只供愁，琵琶更作相思调。
玉露团花，金风破雾。
高台与上晴空去。
举杯相属看前山，烟中乱叠青无数。
皓齿明眸，肌香体素。
恼人正在秋波注。
因何欲雨又还晴，歌声遏得行云住。
宜笑宜颦掌上身。
能歌能舞恶精神。
脸边红入桃花嫩，眉上青归柳叶新。
娇不语，易生嗔。
尊前还是一番春。
深杯百罚重拚却，只为妖饶醉得人。
千山青比妆眉浅。
却奈眉峰远。
玉人元自不禁秋。
更算恼伊深处、月当楼。
分携不见凭阑际。
只料无红泪。
万千应在锦回纹。
嘱付断鸿西去、问行云。
秋鸿只向秦筝住。
终寄青楼书不去。
手因春梦有携时，眼到花开无著处。
泥金小字蛮笺句。
泪湿残妆今在否。
欲寻巫峡旧时云，问取阳关西去路。
中军玉帐旌旗绕。
吴钩锦带明霜晓。
铁马去追风。
弓声惊塞鸿。
分兵闲细柳。
金字回飞奏。
犒饮上恩浓。
燕然思勒功。
花公莫爱，四时俱好是长春。
曲径深丛枝袅袅。
晕粉揉绵，破蕊烘清晓。
十二番开寒最好。
此花不惜春归早。
青女飞来红翠少。
特地芳菲，绝艳惊衰草。
只殢东风终甚了。
久长欲伴姮娥老。
飞雪映山茶。
巧剪明霞成片片。
欲笑还嚬，金蕊依稀见。
拾翠人寒妆易浅。
浓香别注唇膏点。
竹雀喧喧烟岫远。
晚色溟蒙，六出花飞遍。
此际一枝红绿眩。
画工谁写银屏面。
先发看红梅。
青玉一枝红类吐。
粉颊愁寒，浓与胭脂傅。
辨杏猜桃君莫误。
天姿不到风尘处。
云破月来花下住。
要伴佳人，弄影参差舞。
只有暗香穿绣户。
昭华一曲惊吹去。
花发自迎春。
雪霁花梢春欲到。
饯腊迎春，一夜花开早。
青帝回舆云缥缈。
鲜鲜金雀来飞绕。
绣阁纱窗人窈窕。
翠缕红丝，斗剪幡儿小。
戴在花枝争笑道。
愿人常共春难老。
娇红看小桃。
秾艳夭桃春信漏。
弄粉飘香，枫叶飞丹后。
酒入冰肌红欲透。
无言不许群芳斗。
楼外何人揎翠袖。
剪落金刀，插处浓云覆。
肯与刘郎仙去否。
武陵回路相思瘦。
翠袖盘花金捻线。
晓炙银簧，劝饮随深浅。
复幕重帘谁得见。
余醺微觉红浮面。
别唤清商开绮宴。
玉管双横，抹起梁州遍。
白苎歌前寒莫怨。
湘梅萼里春那远。
千古铜台今莫问。
流水浮云，歌舞西陵近。
烟柳有情开不尽。
东风约定年年信。
天与麟符行乐分。
带缓球纹，雅宴催云鬓。
翠雾萦纡销篆印。
筝声恰度秋鸿阵。
梦破池塘杳杳。
情随春草。
尊前风味不胜清，赋白雪、幽兰调。
秀句银钩争妙。
殷勤东道。
蛮笺传与翠鬓歌，便买断、千金笑。
欲访瑶台蓬岛。
烟云缥缈。
清游却到凤皇池，听檀板、新声妙。
天上除书催早。
人瞻元老。
东风烟柳罩河堤，更何处、深春好。
尧天雨露承新诏。
珂马风生趋急召。
玉符曾将虎牙军，金殿还升龙尾道。
征西镇北功成早。
仗钺登坛今未老。
樽前休更说燕然，且听阳关三叠了。
御水縠纹风皱，画桥横处，沙路晴时。
曲坞藏春，朱户翠竹参差。
过墙花、娇无限思，笼槛柳、低不胜垂。
海棠枝。
为东君爱，未敢离披。
迟迟。
日华融丽，悠扬丝管，掩冉旌旗。
喜入繁红，坐来开尽不须吹。
听莺迁、还思上苑，约凤浴、应展新池。
促归期。
燕飞蝶舞，特地熙熙。
魏台长乐坊西，画桥倒影烟堤远。
东风与染，揉蓝春水，湾环清浅。
浴鹭翘莎，戏鱼吹絮，落红漂卷。
为游人盛踪，兰舟彩舫，飞轻棹、凌波面。
乐事年来乍见。
趁旌旗、谷莺娇啭。
追随况有，疏帘珠袖，浓香绀幰。
萧寺高亭，茂林斜照，且留芳宴。
看韶华烂向，尊前放手，作梨花晚。
六六云从龙戏月，天颜带笑尝新。
年年回首建溪春。
香甘先玉食，珍宠在枫宸。
赐品暂醒歌里醉，延和行对台臣。
宫瓯浮雪乳花匀。
九重清昼永，宣坐议东巡。
重举金猊多炷香。
仙方调绛雪，坐初尝。
醉鬟娇捧不成行。
颜如玉，玉碗共争光。
飞盖莫催忙。
歌檀临阅处，缓何妨。
远山横翠为谁长。
人归去，余梦绕高唐。
椽烛乘珠清漏长。
醉痕衫袖湿，有余香。
红牙双捧旋排行。
将歌处，相向更催妆。
明月映东墙。
海棠花径密，迸流光。
迟留春笋缓催汤，兰堂静，人已候虚廊。
荷花遮水水漫溪。
柳低垂。
乱蝉嘶。
舍辔何妨，临水照征衣。
一扇香风摇不尽，人念远，意凄迷。
骑鲸仙子已相知。
数归期。
赋新诗。
更想翟公，门外雀罗稀。
陶令此襟尘几许，聊欲向，北窗披。
红云蒨雾笼金阙。
圣运叶、星虹佳节。
紫禁晓风馥天香，奏九韶、帝心悦。
瑶阶万岁蟠桃结。
睿算永、壶天风月。
日观几时六龙来，金缕玉牒告功业。
花时微雨。
未减春分数。
占取帘疏花密处。
把酒听歌金缕。
斜风轻度浓香。
闲情正与春长。
向晚红灯入坐，尝新青杏催觞。
胜日佳时一醉同。
安阳好，形胜魏西州。
曼衍山河环故国，升平歌鼓沸高楼。
和气镇飞浮。
笼画陌，乔木几春秋。
花外轩窗排远岫，竹间门巷带长流。
风物更清幽。
安阳好，戟户府居雄。
白昼锦衣清宴处，铁梁丹榭画图中。
壁记旧三公。
棠讼悄，池馆北园通。
夏夜泉声来枕簟，春风花影透帘栊。
行乐兴何穷。
安阳好，物外占天平。
叠叠挼蓝烟岫色，淙淙鸣玉晚溪声。
仙路驭风行。
松路转，丹碧照飞甍。
金界花开常烂熳，云根石秀小峥嵘。
幽事不胜清。
安阳好，耆旧迹依然。
醉白垂杨低掠水，延松高桧老参天。
曾映两貂蝉。
王谢族，兰玉秀当年。
画隼朱轮人继踵，丹台碧落世多贤。
簪绂看家传。
安阳好，负郭相君园。
绿野移春花自老，平泉醒酒石空存。
月馆对风轩。
人选胜，幽径破苔痕。
拥砌翠筠侵坐冷，穿亭玉溜落池喧。
归意黯重门。
安阳好，曲水似山阴。
咽咽清泉岩溜细，弯弯碧甃篆痕深。
永昼坐披襟。
红袖小，歌扇画泥金。
鸭绿波随双叶转，鹅黄酒到十分斟。
重听绕梁音。
烟云千里。
一抹西山翠。
碧瓦红楼山对起。
楼下飞花流水。
锦堂风月依然。
后池莲叶田田。
缥缈贯珠歌里，从容倒玉尊前。
碧藕花风入袖香。
涓涓清露浥，玉肌凉。
折花无语傍横塘。
随折处，一寸万丝长。
还更擘莲房。
莲心真个苦，似离肠。
凌波新恨尽难忘。
分携也。
触事著思量。
星郎才思生雕管。
四海声名满。
尊前新唱更新妍。
况有玉人相劝、拚酡颜。
芙蓉幕下同时客。
年少那重得。
且寻幽梦赋高唐。
莫为浮名容易、却相妨。
清商初入昭华琯。
宫叶秋声满。
草麻初罢月婵娟。
想见明朝喜色、动天颜。
持杯满劝龙头客。
荣遇时方得。
词源三峡泻瞿塘。
便是醉中宣去、也无妨。
文昌郎自文无比。
风露行千里。
试寻天上使星看。
却见锦衣白昼、过乡关。
边城落照孤鸿外。
联璧人相对。
应吟红叶送清秋。
向我旧题诗处、更重游。
客舍两三花，并脸开清晓。
一朵涓涓韵已高，一朵纤纤袅。
谁与插斜红，拥髻争春好。
此意遥知梦已传，月落前村悄。
塞柳未传春信。
霜花侵鬓。
送君西去指秦关，看日近、长安近。
玉帐同时英俊。
合离无定。
路逢新雁北来归，寄一字、燕山问。
宫缬慳裁翡翠轻。
文犀松串水晶明。
飐风新样称娉婷。
带笑缓摇春笋细，障羞斜映远山横。
玉肌无汗暗香清。
燕尾道冠儿，蝉翼生衫子。
欹枕看书卧北窗，簟展潇湘水。
团扇弄薰风，皓质添凉意。
谁与文君作粉真，只此莲花是。
雨零花昼春杯举。
举杯春昼花零雨。
诗令酒行迟。
迟行酒令诗。
满斟犹换醆。
醆换犹斟满。
天转月光圆。
圆光月转天。
绿笺长写新成曲。
曲成新写长笺绿。
豪句逞才高。
高才逞句豪。
美容歌皓齿。
齿皓歌容美。
香篆小花团。
团花小篆香。
玉纤传酒浮香菊。
菊香浮酒传纤玉。
弦管沸欢筵。
筵欢沸管弦。
出帘珠袖蔌。
蔌袖珠帘出。
眉晕浅山低。
低山浅晕眉。
浦烟迷处回莲步。
步莲回处迷烟浦。
罗绮媚横波。
波横媚绮罗。
细眉双拂翠。
翠拂双眉细。
歌意任情多。
多情任意歌。
小小葫芦，生来不大身材矮。
子儿在内。
无口如何怪。
藏得乾坤，此理谁人会。
腰间带。
臣今偏爱。
胜挂金鱼袋。
词以答之长生之话口相传。
求丹金液全。
混成一物作神仙。
丁宁说与贤。
休咽气，莫胡言。
岂知造化玄。
用铅投汞汞投铅。
分明颠倒颠。
白云堆里采芙蓉。
枝枝香艳浓。
灵龟畔岸起祥风。
楼高十二重。
黄金殿，碧云笼。
丹砂透顶红。
神机运处鬼神通。
清真达上宫。
莫怪精神都素淡，全谙千载松头。
羽人幽意苦相投。
殷勤争点写，展转动吟酬。
况有咸阳兄弟事，教人闻见忘忧。
我生曾是眷仙标。
一从挥洒后，相继未能休。
自古清真灵妙降，安妃来就杨君。
因缘冥会异常伦。
仙风聊设相，真道本无亲。
惟有元规能访问，深将此意相闻。
大家宜赏缀新文。
免教尘世士，诮笑上天人。
蠢动含灵天赋与，逍遥性分元均。
莫生异见乱吾真。
只今中有主，浑与化为人。
那更徽词清彻底，轻埃欲染无因。
惟应得此便凝神。
百魔咸息战，六道永停轮。
劫运将新，天书降恩，圣师命魔。
正阴阳错忤，鬼神淆混，依凭城市，绵亘山河。
杀气闭空，阴容夺昼，万姓罹殃日已多。
青城上，见琉璃高座，忽起巍峨。
群妖忿怒扬戈。
竞奔走、攻山若舞梭。
感神光一瞬，龙摧虎陷，威音一动，电掣霆呵。
立活化民，摄邪归正，生息熙熙享太和。
风云静，见天连碧汉，月浸澄波。
真一长存，太虚同体，妙门自开。
既混元初判，两仪布景，复还根本，全藉灵台。
浩气冲开，谷神滋化，渐觉神光空际来。
幽绝处，听龙吟虎啸，蓦地风雷。
奇哉。
妙道难猜。
鲜点化、愚迷成大材。
试与君说破，分明状似，蚌含渊月，秋兔怀胎。
壮志男儿，当年高士，莫把身心惹世埃。
功成后，任身居紫府，名列仙阶。
急急修行，细算人生，能有几时。
任万般千种风流好，奈一朝身死，不免抛离。
蓦地思量，死生事大，使我心如刀剑挥。
难留住，那金乌箭疾，玉兔梭飞。
早觉悟、莫教迟。
我清净、谁能婚少妻。
便假饶月里，姮娥见在，从他越国，有貌西施。
此个风流，更无心恋，且放宽怀免是非。
蓬莱路，仗三千行满，独跨鸾归。
况有夷途，正透元关，众所共传。
愿万魔披散，诸尘荡尽，琴心和雅，天性清圆。
未信凡流，可回高步，留恋形声情更延。
真消息，定如何唤醒，聊证言诠。
虽由宿命因缘。
达士何曾无慨然。
算尽专为妙，闲多乐少，一成潇洒，永绝忧煎。
影照澄潭，声流虚谷，业火消亡睹瑞莲。
安平泰，看坚完如地，长久如天。
闲里工夫，无中妙用，切休拟议参详。
龙降虎伏，真土自中黄。
行动起居寝食，随缘度、莫动真阳。
归根处，神凝脉住，玉界发天光。
风高，鹏翼远，水深舟运，物理昭彰。
但明心是道，专役天罡。
信口呼神召鬼，和旸谷、不是颠狂。
痴迷者，风霆在手，应用反乖张。
心境双清，古今同乐，胜缘休道无媒。
天门高妙，应仗至人开。
岂比寻常意绪，方寸地、不贮纤埃。
仍须信，金坚石确，一志断无回。
真元，真可爱，真师真友，且喜无猜。
就中更脱洒，不顾形骸。
可是正容而悟，凭真趣、改易凡胎。
神明会，尘缨世网，莫共话由来。
孤峰绝顶，更无人能到。
万里虚空没边徼。
正秋高景静，雾扫云收，风露里，惟有月华高照。
浮生纷过客，好天良夜，醉舞狂歌错昏晓。
有谁知、一性圆满恒河，亘万古、光明不老。
竞对月、论利与谈名，全不想驹阴，暗催年少。
草草开尊资一笑。
微生病苦随缘了。
友义交情如地厚。
心相照。
今人莫遣前人诮。
灯火荧荧山悄悄。
芝兰佳气松筠茂。
得便盘桓尘世表。
香初透。
邻鸡且莫催清晓。
固元精，收听视。
物外身无此地。
接子谬，季真非。
无为翻有为。
但心虚，教腹实。
密与寥天为一。
华阳洞，广寒宫。
人人方寸中。
是和非，双打过。
免共相魔生火。
谈有相，损顽空。
斋居看望中。
圣贤风，行处在。
巧智争如休卖。
诗与酒，且乘闲。
随缘发笑颜。
诵真经，期万过。
未灭无明心火。
宜回首，探真空。
融怡淡漠中。
自古人，何处在。
谩记声名沽卖。
抛尘累，养清闲。
琼浆自驻颜。
天开景运。
记建武中兴，炎刘重盛。
明良际会，八表风调雨顺。
任一时、岳降生申，正千载、河清诞圣。
祥云拥，流霞映。
飞仙拱，魁星炯。
佳应是、师真毓瑞，人天交庆。
蘅薇香满元宵景。
耀天目、神光如镜。
见龙章凤质，降伏群魔归正。
禀玄元、立教开先，悟至道、心空神领。
昌元嗣，明真镜。
同无有，怡清净。
绵永度，三途六道，神仙同证。
情缠识缚，叹时人不悟，酒中真乐。
纵欲招愆，迷心失行，却道为他狂药。
须信醉舞狂歌，也有良知真觉。
无倚泊。
任暖气同流，三关三络。
落魄。
清闲客。
醉乡深处，风月长酬酢。
空花消亡，光明显露，人我自皆忘却。
不问市酝村醪，尽可浅斟低酌。
从鄙薄。
竞口口谈醒，言言成错。
晚风歇。
谩自棹扁舟，顺流观雪。
山耸瑶峰，林森玉树，高下尽无分别。
性情澄彻。
更没个、故人堪说。
恍然身世，如居天上，水晶宫阙。
万尘声影绝。
透尘空无外，水天相接。
浩气冲盈，真宫深厚，永夜不愁寒冽。
愧怜鄙劣。
只解道、赴炎趋热。
停桡失笑，知心都付，野梅江月。
王土平平。
正海息波澜，岳敛云烟。
三景虚明，八表澄清，一月普照诸天。
有流霞洞焕，映黍珠、徐下空玄。
绝形言。
见千真拱极，万气朝元。
当时鹤鸣夜半，感真符宝篆，特地清传。
碧湛龙文，红凝龟篆，绛衣舞鬣蹁跹。
计功成果就，无真教、郭景飞仙。
已千年。
亘灯灯续焰，光朗无边。
深耕易耨寸田中。
看真个英雄。
夜来犹上星台望，全不厌、水绿云红。
便是清交素友，频相视、笑晴空。
玉阶瑶甃翠重重。
带萱草葱葱。
流霞尽饮何辞醉，更休数、尘里千钟。
晓夜朝元去也，怎忍舍、大夫松。
甚山灵、斗奇夸巧，悬峰遥献形似。
仓船炉灶无封闭，零落车罗机履。
山临水。
任瓮杵、辘轳厩架俱闲毁。
床棺尘委。
更乐隐棋休，料闲真隐，三教忘宾主。
人都语，二十四岩佳致。
来往溯流观指。
目前景相纷虚幻，神仙家在何许。
君莫取。
这身世、山林朝市随缘遇。
休论诡异。
但总绝情缘，一空妍丑，觌面先寻你。
虚心劲节争萧散。
无冬夏、钩阑侧畔。
霜风雪色沈沈晚。
残不了、细枝纤干。
情中意里尘沙恨。
试与聆、弦歌急慢。
无嫌青翠开青眼。
相看似、太原家惯。
天先天后。
真土藏灵秀。
妙用自然循火候。
节节薰烝教透。
不分龙麝檀沈。
都能入鼻通心。
待得烟消息住，浑身变见真金。
先天生，后天久。
道有真诠，谛听当时受。
恰是迷天迷望斗。
只恐微躯，薄幸随枯朽。
下缺。
抱孤琴，弹小操。
独坐幽轩，尽日无人到。
惟乐烟霞长啸傲。
明月清风，今古长为道。
识乾坤，知牝牡。
懒共尘劳，汨汨争奔走。
爱杀高眠消白昼。
一任他家，玉兔金乌走。
蓬户横开岑寂，寒窗侧映清晖。
竹风偷入五香帏。
还有好音相惠。
须信毫芒可入，明珠胎里忘机。
宵征夜宴是和非。
月府仙人无愧。
无奈这群迷。
味色声中若系羁。
尽任改头兼换面，何悲。
不染伊时不管伊。
春去又秋兮。
莫遣空逾十二时。
好把自然真妙旨，修为。
尘事萦仍道甚希。
久不上春台。
直待将身跨九垓。
懒向人间深有谓，氛埃。
难趁邪风伤圣胎。
水槛映山斋。
赏遍从容首自回。
长谢故人书曲意，徽哉。
赢得腰琴拂袂来。
楸枰静，黑白两奁均。
山水最宜情共乐，琴书赢得道相亲。
一局一番新。
松影里，经度几回春。
随分也曾施手段，争先还恐费精神。
长是暗饶人。
西源好，龙首虎头高。
风雨每掀清宇宙，林峦长似涌波涛。
吟咏有诗豪。
成大乐，美称适相遭。
醮斗清筵投羽札，启元喜会执金刀。
身净隔纷骚。
西源好，春日日初长。
不看人间三月景，常思天上万花香。
幽赏一时狂。
歌笑也，空洞大歌章。
千景净来风谷秀，三云归后月林光。
沈麝似兰香。
西源好，迎夏洒炎风。
红锦石边怜一派，老张岩上恋群峰。
时得化龙筇。
琴振玉，晓色倚梧桐。
黼黻文章朝内盛，山川林木野亭空。
朱火焕明中。
西源好，冬日雪中松。
携手石坛承爱景，静观天地入清宫。
恰似大茅峰。
襟袂冷，琴里意浓浓。
吹月洞箫含碧玉，动人佳趣转黄钟。
情绪发于中。
西源好，幽径不成斜。
山谷隐连无改色，池塘空静默无瑕。
人钓水之涯。
仙舫小，人欲盼君家。
归棹日回如览镜，放船星落似乘槎。
风雨乱寒沙。
西源好，神洞自相求。
傍水垦田流涧急，砍山开径小花浮。
踪迹旧人留。
忘万物，爽气白云收。
司命暂曾寻寝静，紫阳真是步条幽。
思继此公游。
西源好，雨霁敛红纱。
碧水静摇招钓叟，绿苔寒迫起渔家。
携驾会春茶。
风浩浩，锦荫石屏华。
濯鼎上方敲翠竹，辘轳西去碎丹砂。
休问乐津涯。
西源好，还向观庭西。
扌弃晚菊明方丈外，傍寒梅放六花飞。
三鹤会同时。
清净宇，处一贵无为。
戴月夜中仍是别，衔香原上不须迷。
于此振衣归。
严寒冬月。
前日阳生几降雪。
松柏凌霄。
森耸庭中叹后凋。
昔人犹豫。
身入山林深静处。
今古同符。
好趁笙歌且自娱。
彩云楼阁瑞烟平。
雨初晴。
月胧明。
夜静天风，吹下步虚声。
何处朝元归去晚，双凤小，五云轻。
落花流水两关情。
恨无凭。
梦难成。
倚遍阑干，依旧楚风清。
露滴松梢人静也，开宝篆，诵黄庭。
神清心妙，山长水远，有分何年瞻望。
晴空一月彩云飞，又起我、无穷想像。
一阳门径，九华恩露，惟愿分明指向。
竹风频起紫微烟，似有意、许归吾党。
二更二点二更深。
宫钟声绝夜沈沈。
明月满天如写金。
同光共影无昏沉。
起来间操无弦琴。
声高调古惊人心。
琴罢独歌还独吟。
松风涧水俱知音。
三更三点三更中。
烟开雾敛静无风。
月华迸入水晶宫。
四方上下同一空。
光明遍转华胥同。
千古万古无初终。
铁蛇飞舞如流虹。
倒骑白凤游崆峒。
四更四点四更长。
迎午迸鼠心不忙。
丹炉伏火生新香。
群阴剥尽回真肠。
金娥木父欢相当。
醍醐次进无停觞。
主宾倒置情不伤。
更阑别去还相忘。
五更五点五更残。
青冥风露逼人寒。
扶桑推出红银盘。
城门依旧声尘喧。
明暗二景交相转。
生来死去纷易换。
道人室中天宇宽。
日出三竿方启关。
秋夜事，月里竹亭亭。
清籁与谁喧池水，微风遣我下檐楹。
圆缺若为情。
终南道，累寄笑歌声。
丹阙夜凉通马去，黄河无晓照舟横。
联辔去还成。
睡起流莺语。
掩青苔、房栊向晚，乱红无数。
吹尽残花无人见，惟有垂杨自舞。
渐暖霭、初回轻暑。
宝扇重寻明月影，暗尘侵、尚有乘鸾女。
惊旧恨，遽如许。
江南梦断横江渚。
浪黏天、葡萄涨绿，半空烟雨。
无限楼前沧波意，谁采萍花寄取。
但怅望、兰舟容与。
万里云帆何时到，送孤鸿、目断千山阻。
谁为我，唱金缕。
霜降碧天静，秋事促西风。
寒声隐地，初听中夜入梧桐。
起瞰高城回望，寥落关河千里，一醉与君同。
叠鼓闹清晓，飞骑引雕弓。
岁将晚，客争笑，问衰翁。
平生豪气安在，沈领为谁雄。
何似当筵虎士，挥手弦声响处，双雁落遥空。
老矣真堪愧，回首望云中。
江海渺千里，飘荡叹流年。
等闲匹马相过，乘兴却翛然。
十载悲欢如梦，抚掌惊呼相语，往事尽飞烟。
此会真难偶，此醉且留连。
酒方半，谁轻使，动离弦。
我歌未阕公去，明日复山川。
空有高城危槛，缥缈当筵清唱，余响落尊前。
细雨黄花后，飞雁点遥天。
修眉扫遥碧，清镜走回流。
堤外柳烟深浅，碧瓦起朱楼。
分付平云千里，包卷骚人遗思，春色入帘钩。
桃李尽无语，波影动兰舟。
念谢公，平生志，在沧洲。
登临漫怀风景，佳处每难酬。
却叹从来贤士，如我与公多矣，名迹竟谁留。
惟有尊前醉，何必问消忧。
今古几流转，身世两奔忙。
那知一丘一壑，何处不堪藏。
须信超然物外，容易扁舟相踵，分占水云乡。
雅志真无负，来日故应长。
问骐骥，空矫首，为谁昂。
冥鸿天际，尘事分付一轻芒。
认取骚人生此，但有轻篷短楫，多制芰荷裳。
一笑陶彭泽，千载贺知章。
河汉下平野，香雾卷西风。
倚空千嶂横起，银阙正当中。
常恨年年此夜，醉倒歌呼谁和，何事偶君同。
莫恨岁华晚，容易感梧桐。
揽清影，君试与，问天公。
遥知玉斧初斫，重到广寒宫。
付与孤光千里，不遣微云点缀，为我洗长空。
老去狂犹在，应未笑衰翁。
秋色渐将晚，霜信报黄花。
小窗低户深映，微路绕欹斜。
为问山翁何事，坐看流年轻度，拚却鬓双华。
徙倚望沧海，天净水明霞。
念平昔，空飘荡，遍天涯。
归来三径重扫，松竹本吾家。
却恨悲风时起，冉冉云间新雁，边马怨胡笳。
谁似东山老，谈笑静胡沙。
故都迷岸草，望长淮、依然绕孤城。
想乌衣年少，芝兰秀发，戈戟云横。
坐看骄兵南渡，沸浪骇奔鲸。
转盼东流水，一顾功成。
千载八公山下，尚断崖草木，遥拥峥嵘。
漫云涛吞吐，无处问豪英。
信劳生、空成今古，笑我来、何事怆遗情。
东山老，可堪岁晚，独听桓筝。
又新正过了，问东风、消息几时来。
笑春工多思，留连底事，犹未轻回。
应为瑶刀裁翦，容易惜花开。
试向湖边望，几处寒梅。
好是绿莎新径，剩安排芳意，特地重栽。
便从今追赏，莫遣暂停杯。
有千株、深红浅白，倩缓歌、急管与相催。
凭看取，暖烟细霭，先到高台。
问浮家泛宅，自玄真、去后有谁来。
漫烟波千顷，云峰倒影，空翠成堆。
可是溪山无主，佳处且徘徊。
暮雨卷晴野，落照天开。
老去余生江海，伴远公香火，犹有宗雷。
便何妨元亮，携酒间相陪。
寄清谈、芒鞋筇杖，更尽驱、风月入尊罍。
江村路，我歌君和，莫棹船回。
寄知还倦鸟，对飞云、无心两难齐。
漫飘然欲去，悠然且止，依旧山西。
十亩荒园未遍，趁雨却锄犁。
敢忘邻翁约，有酒同携。
况是岩前新创，带小轩横绝，松桂成蹊。
试凭高东望，云海与天低。
送沧波、浮空千里，照断霞、明灭卷晴霓。
君休笑，此生心事，老更沈迷。
故山渐近，念渊明归意，翛然谁论。
归去来兮秋已老，松菊三径犹存。
稚子欢迎，飘飘风袂，依约旧衡门。
琴书萧散，更欣有酒盈尊。
惆怅萍梗无根，天涯行已遍，空负田园。
去矣何之窗户小，容膝聊倚南轩。
倦鸟知还，晚云遥映，山气欲黄昏。
此还真意，故应欲辨忘言。
洞庭波冷，望冰轮初转，沧海沈沈。
万顷孤光云阵卷，长笛吹破层阴。
汹涌三江，银涛无际，遥带五湖深。
酒阑歌罢，至今鼍怒龙吟。
回首江海平生，漂流容易散，佳期难寻。
缥缈高城风露爽，独倚危槛重临。
醉倒清尊，姮娥应笑，犹有向来心。
广寒宫殿，为予聊借琼林。
云峰横起，障吴关三面，真成尤物。
倒卷回潮目尽处，秋水黏天无壁。
绿鬓人归，如今虽在，空有千茎雪。
追寻如梦，漫余诗句犹杰。
闻道尊酒登临，孙郎终古恨，长歌时发。
万里云屯瓜步晚，落日旌旗明灭。
鼓吹风高，画船遥想，一笑吞穷发。
当时曾照，更谁重问山月。
麦陇如云，清风吹破，夜来疏雨才晴。
满川烟草，残照落微明。
缥缈危栏曲槛，遥天尽、日脚初平。
青林外，参差暝霭，萦带远山横。
孤城。
春雨过，绿阴是处，时有莺声。
问落絮游丝，毕竟何成。
信步苍苔绕遍，真堪付、闲客闲行。
微吟罢，重回皓首，江海渺遗情。
枫落吴江，扁舟摇荡，暮山斜照催晴。
此心长在，秋水共澄明。
底事经年易判，惊遗恨、悄悄难平。
临风处，佳人万里，霜笛与谁横。
长城。
谁敢犯，知君五字，元有诗声。
笑茅舍何时，归计真成。
绿鬓朱颜老尽，柴车在、行即终行。
聊相待，狂歌醉舞，虽老未忘情。
一曲离歌，烟村人去，马头微雪新晴。
隔年光景，回首近清明。
断送残花又老，春波净、湖水初平。
谁重到，雕阑尽日，遥想画桥横。
高城。
凝望久，何人为我，重唱余声。
问桃李如今，几处阴成。
老去从游似梦，尊前事、空有经行。
犹能记，殷勤寄语，多谢故人情。
一朵黄花，先催报、秋归消息。
满芳枝凝露，为谁装饰。
便向尊前拚醉倒，古今同是东篱侧。
问何须、特地赋归来，抛彭泽。
顺首去，年时节。
开口笑，真难得。
史君今郡更，自成行客。
霜鬓不辞重插满，他年此会何人忆。
记多情、曾伴小阑干，亲攀摘。
雪后郊原，烟林静、梅花初坼。
春欲半，犹自探春消息。
一眼平芜看不尽，夜来小雨催新碧。
笑去年、携酒折花人，花应识。
兰舟漾，城南陌。
云影淡，天容窄。
绕风漪十顷，暖浮晴色。
恰似槎头收钓处，坐中仍有江南客。
问何如、两桨下苕溪，吞云泽。
松陵秋已老，正柳岸田家，酒醅初熟。
鲈脍莼羹，万里水天相续。
扁舟凌浩渺，寄一叶、暮涛吞沃。
青箬笠，西塞山前，自翻新曲。
来往未应足。
便细雨斜风，有谁拘束。
陶写中年，何待更须丝竹。
鸱夷千古意，算入手、比来尤速。
最好是，千点云峰，半篙澄绿。
破萼初惊一点红。
又看青子映帘栊。
冰雪肌肤谁复见。
清浅。
尚余疏影照晴空。
惆怅年年桃李伴。
肠断。
只应芳信负东风。
待得微黄春亦暮。
烟雨。
半和飞絮作濛濛。
渺渺空波下夕阳。
睡痕初破水风凉。
过雨归云留不住。
何处。
远村烟树半微茫。
莫笑经年人老矣。
归计。
得迟留处也何妨。
老子兴来殊不浅。
帘卷。
更邀明月坐胡床。
千步长虹跨碧流。
两山浮影转螭头。
付与诗人都总领。
风景。
更逢仙客下瀛洲。
袅袅凉风吹汗漫。
平岸。
遥空新卷绛河收。
却怪姮娥真好。
须记。
探支明月作中秋。
斜汉初看素月流。
坐惊金饼出云头。
华发萧然吹素领。
光景。
何妨分付属沧洲。
莫待霜花飘烂漫。
萍岸。
更凭佳句尽拘收。
解与破除消万事，犹记。
一尊同得二年秋。
碧潭浮影蘸红旗。
日初迟。
漾晴漪。
我欲寻芳，先遣报春知。
尽放百花连夜发，休更待，晓风吹。
满携尊酒弄繁枝。
与佳期。
伴群嬉。
犹有邦人，争唱醉翁词。
应笑今年狂太守，能痛饮，似当时。
翩跹飞舞半空来。
晓风催。
巧萦回。
野旷天遥，回望兴悠哉。
欲问玉京知远近，试携手，上高台。
云涛无际卷崔嵬。
敛浮埃。
照琼瑰。
点缀林花，真个是多才。
说与化工留妙手，休尽放，一时开。
芙蓉开过雨初晴。
曲池平。
画桥横。
耿耿银河，遥下蘸空明。
一舸吴松归未得，聊共住，小蓬瀛。
问君何事引前旌。
趣归程。
背高城。
鱼鸟三年，谁道总无情。
试遣他年歌此曲，应尚记，别时声。
生涯何有但青山。
小溪湾。
转潺湲。
投老归来，终寄此山间。
茅舍半欹风雨横，荒径晚，乱榛菅。
强扶衰病上巉巅。
水云闲。
伴跻攀。
湖海苍茫，千里在吴关。
漫有一杯聊自醉，休更问，鬓毛斑。
银涛无际卷蓬瀛。
落霞明。
暮云平。
曾见青弯、紫凤下层城。
二十五弦弹不尽，空感慨，惜余情。
苍梧烟水断归程。
卷霓旌。
为谁迎。
空有千行，流泪寄幽贞。
舞罢鱼龙云海晚，千古恨，入江声。
与君记，平山堂前细柳，几回同挽。
又征帆夜落，危槛依旧，遥临云巘。
自笑来往匆匆，朱颜渐改，故人俱远。
横笛想遗声，但寒松千丈，倾崖苍藓。
世事终何已，田阴纵在，岁阴仍晚。
稽康老来尤懒。
只要莼羹菰饭。
却欲便买茅庐，短篷轻楫，尊酒犹能办。
君能过我，水云聊为伴。
小雨初回昨夜凉。
绕篱新菊已催黄。
碧空无际卷苍茫。
千里断鸿供远目，十年芳草挂愁肠。
缓歌聊与送瑶觞。
睡粉轻消露脸新。
醉红初破玉肌匀。
尊前留得两州春。
剩挽雕盘欹醉帽，重催飞骑走红尘。
十年兰茝笑骚人。
荷叶荷花水底天。
玉壶冰酒酿新泉。
一欢聊复记他年。
我亦故山归去客，与君分手暂流连。
佳人休唱好因缘。
休笑山翁不住山。
二年偷向此中闲。
归来赢得鬓毛斑。
瓮底新醅供酩酊，城头曲槛俯淙潺。
山翁老去此山间。
绛蜡烧残夜未分。
宝筝声缓拍初匀。
斗枢光照坐生春。
便恐赐环归衮绣，莫辞挥翰落烟云。
凤城西去断离魂。
绿野歌欢喜见分。
骤惊和气晓来匀。
妙歌谁敢和阳春。
梅蕊旧年迎腊雪，月华今夜破寒云。
独醒争笑楚人魂。
物外光阴不属春。
且留风景伴佳辰。
醉归谁管断肠人。
柳絮尚飘庭下雪，梨花空作梦中云。
竹间篱落水边门。
千古风流咏白萍。
二年歌笑拥朱轮。
翩翩却忆上林春。
剑履便应陪北阙，衤夸襦那更假西人。
玉堂金殿要词臣。
萍芷芳洲，故人回首，云海何处。
五亩荒田，殷勤问我，归计真成否。
洞庭波冷，秋风袅袅，木叶乱随风舞。
记扁舟、横斜载月，目极暮涛烟渚。
传声试问，垂虹千顷，兰棹有谁重驻。
雪溅雷翻，潮头过后，帆影欹前浦。
此中高兴，何人解道，天也未应轻付。
且留取、千钟痛饮，与君共赋。
天末山横，半空箫鼓，楼观高起。
指点栽成，东风满院，总是新桃李。
纶巾羽扇，一尊饮罢，目送断鸿千里。
揽清歌、余音不断，缥缈尚萦流水。
年来自笑无情，何事犹有，多情遗思。
绿鬓朱颜，匆匆拚了，却记花前醉。
明年春到，重寻幽梦，应在乱莺声里。
拍阑干、斜阳转处，有谁共倚。
闻道今年春信早，梅花不怕余寒。
凭君先向近南看。
香苞开遍未。
莫待北枝残。
肠断陇头他日恨，江南几驿征鞍。
一杯聊与尽余欢。
风情何似我，老去未应阑。
梦里江南浑不记，只君幽户难忘。
夜来急雪绕东堂。
竹窗松径里，何处问归航。
瓮底新醅应已熟，一尊知与谁尝。
会须雄笔卷苍茫。
雪涛声隐户，琼玉照颓墙。
不见跳鱼翻曲港，湖边特地经过。
萧萧疏雨乱风荷。
微云吹散，凉月堕平波。
白酒一杯还径醉，归来散发婆娑。
无人能唱采莲歌。
小轩欹枕，檐影挂星河。
碧瓦新霜侵晓梦，黄花已过清秋。
风帆何处挂扁舟。
故人归欲尽，残日更回头。
乐圃桥边烦借问，有人高卧江楼。
寄声聊为诉离忧。
桂丛应已老，何事久淹留。
闻道安车来过我，百花未敢飘零。
疾催弦管送杯行。
五朝瞻旧老，挥尘听风生。
凤诏远从天上落，高堂燕喜初醒。
莫言白发减风情。
此时谁得似，饮罢却精明。
唱彻阳关分别袂，佳人粉泪空零。
请君重作醉歌行。
一欢须痛饮，回首念平生。
却怪老来风味减，半酣易逐愁醒。
因花那更赋闲情。
鬓毛今尔耳，空笑老渊明。
潋滟湖光供一笑，未须醉日论千。
将军曾记旧临边。
野塘新水漫，烟岸藕如船。
却怪情多春又老，回肠易逐愁煎。
何如旌旆郁相连。
凯歌归玉帐，锦帽碧油前。
学士园林人不到，传声欲问江梅。
曲阑清浅小池台。
已知春意近，为我著诗催。
急管行觞围舞袖，故人坐上三台。
幼安与存之少相从。
此欢此宴固难陪。
不辞同二老，倒载习池回。
不与群芳争绝艳，化工自许寒梅。
一枝临晚照歌台。
眼明浑未见，弦管莫惊催。
记取刘郎归去路，千年应话天台。
酒阑不惜更重陪。
夜寒衣袂薄，犹有暗香回。
三日疾风吹浩荡，绿芜未遍平沙。
约回残影射明霞。
水光遥泛坐，烟柳卧欹斜。
霜鬓不堪春点检，留连又见芳华。
一枝重插去年花。
此身江海梦，何处定吾家。
自笑天涯无定准，飘然到处迟留。
兴阑却上五湖舟。
鲈莼新有味，碧树已惊秋。
台上微凉初过雨，一尊聊记同游。
寄声时为到沧洲。
遥知欹枕处，万壑看交流。
山半飞泉鸣玉珮，回波倒卷粼粼。
解巾聊濯十年尘。
青山应却怪，此段久无人。
行乐应须贤太守，风光过眼逡巡。
不辞常作坐中宾。
只愁花解笑，衰鬓不宜春。
手种千株桃李树，参差半已成阴。
主人何事马骎骎。
二年江海路，空负种花心。
试向中间安小槛，此还长要追寻。
却惊摇落动悲吟。
春归知早晚，为我变层林。
绝顶参差千嶂列，不知空水相浮。
下临湖海见三州。
落霞横暮景，为客小迟留。
卷尽微云天更阔，此行不负清秋。
忽惊河汉近人流。
青霄元有路，一笑倚琼楼。
一醉三年那易得，应须大白同浮。
已知绝景是吾州。
姮娥仍有意，更肯为人留。
万籁无声遥夜永，人间未识高秋。
从来我客尽风流。
故知怜老子，尤胜在南楼。
卷地惊风吹雨去，却看香雾轻浮。
遥知清影遍南州。
万峰横玉立，谁为此山留。
邂逅一欢须共惜，年年长记今秋。
平生江海恨飘流。
元龙真老懒，无意卧高楼。
一醉年年今夜月，酒船聊更同浮。
恨无羯鼓打梁州。
遗声犹好在，风景一时留。
老去狂歌君勿笑，已拚双鬓成秋。
会须击节溯中流。
一声云外笛，惊看水明楼。
世传梁州，西凉府初进此曲，会明皇游月宫还，记霓裳之声适相近，因作霓裳羽衣曲，以梁州名之。
是夕，约诸君明夜泛舟，故有梁州、中流之句。
草草一年真过梦，此生不恨萍浮。
且令从事到青州。
已能从辟谷，那更话封留。
好月尚寻当日约，故人何啻三秋。
援琴欲写竹间流。
此声谁解听，空上仲宣楼。
落花已作风前舞。
又送黄昏雨。
晓来庭院半残红。
惟有游丝千丈、罥晴空。
殷勤花下同携手。
更尽杯中酒。
美人不用敛蛾眉。
我亦多情无奈、酒阑时。
翻翻翠叶梧桐老。
雨后凉生早。
葛巾藜杖正关情。
莫遣繁蝉容易、作秋声。
遥空不尽青天去。
一抹残霞暮。
病余无力厌跻攀。
为寄曲阑幽意、到西山。
东风一夜催春到。
杨柳朝来好。
莫辞尊酒重携持。
老去情怀能有、几人知。
凤台园里新诗伴。
不用相追唤。
一声清唱落琼卮。
千顷西风烟浪、晚云迟。
数声微雨风惊晓，烛影欹残照。
客愁不奈五更寒。
明日梨花开尽、有谁看。
追寻犹记清明近。
为向花前问。
东风正使解欺侬。
不道花应有恨、也匆匆。
平波涨绿春堤满。
渡口人归晚。
短篷轻楫费追寻。
始信十年归梦、是如今。
故人回望高阳里。
遥想车连骑。
尊前点检旧年春。
应有海棠犹记、插花人。
绿阴初过黄梅雨。
隔叶闻莺语。
睡余谁遣夕阳斜。
时有微凉风动、入窗纱。
天涯走遍终何有。
白发空搔首。
未须锦瑟怨年华。
为寄一声长笛、怨梅花。
梅花落尽桃花小。
春事余多少。
新亭风景尚依然。
白发故人相遇、且留连。
家山应在层林外。
怅望花前醉。
半天烟雾尚连空。
唤取扁舟归去、与君同。
黄花渐老。
秋色欲归还草草。
花下前期。
花老空歌鹊踏枝。
狂酲易醒。
不似旧时长酩酊。
玉簟新凉。
数尽更筹夜更长。
前村夜半。
每为江梅肠欲断。
浅紫深红。
谁信漫天雪里逢。
醉头扶起。
宿酒阑干犹困倚。
便莫催残。
明日东风为扫看。
粉消妆半。
一曲阳春歌始断。
便觉香红。
十倍光华昔未逢。
杨花吹起。
犹自风前相枕倚。
莫恨春残。
留取新诗子细看。
花残却似春留恋。
几日余香吹酒面。
湿烟不隔柳条青，小雨池塘初有燕。
波光纵使明如练。
可奈落红粉似霰。
解将心事诉东风，只有啼莺千种啭。
高柳萧萧，睡余已觉西风劲。
小窗人静。
淅沥生秋听。
底事多情，欲与流年竞。
残云暝。
坠巾慵整。
独立芝兰径。
缥缈危亭，笑谈独在千峰上。
与谁同赏。
万里横烟浪。
老去情怀，犹作天涯想。
空惆怅。
少年豪放。
莫学衰翁样。
山上飞泉，漫流山下知何处。
乱云无数。
留得幽人住。
深闭柴门，听尽空檐雨。
秋还暮。
小窗低户。
惟有寒蛩语。
不怕微霜点玉肌。
恨无流水照冰姿。
与君著意从头看，初见今年第一枝。
人醉后，雪消时。
江南春色寄来迟。
使君本是花前客，莫怪殷勤为赋诗。
夹路行歌尽落梅。
篆烟香细袅寒灰。
云移碧海三山近，月破中天九陌开。
追乐事，惜多才。
车声遥听走晴雷。
十年梦断钧天奏，犹记流霞醉后杯。
小雨初收报夕阳。
归云欲渡转横塘。
空回雨盖翻新影，不见琼肌洗暗香。
追落景，弄微凉。
尚余残泪浥空床。
只应自有东风恨，长遣啼痕破晚妆。
晓日初开露未晞。
夕烟轻散雨还微。
暗摇绿雾游鯈戏，斜映红云属玉飞。
情脉脉，恨依依。
沙边空见棹船归。
何人解舞新声曲，一试纤腰六尺围。
兰茝空悲楚客秋。
旌旗谁见使君游。
凌云不隔三山路，破浪聊凭万里舟。
公欲去，尚能留。
杯行到手未宜休。
新诗无物堪伦比，愿探珊瑚出宝钩。
天末残霞卷暮红。
波间时见没凫翁。
斜风细雨家何在，老矣生涯尽个中。
惟此意，与公同。
未须持酒祝牛宫。
旁人不解青蓑意，犹说黄金宝带重。
一曲青山映小池。
绿荷阴尽雨离披。
何人解识秋堪美，莫为悲秋浪赋诗。
携浊酒，绕东篱。
菊残犹有傲霜枝。
一年好景君须记，正是橙黄橘绿时。
梁范坚常谓欣成惜败者，物之情。
秋为万物成功之时，宋玉作悲秋，非是。
乃作美秋赋云。
对花常欲留春，恨春故遣花飞早。
晓来雨过，绿阴新处，几番芳草。
一片飘时，已知消减，满庭谁扫。
料多情也似，愁人易感，先催趁、朱颜老。
犹有清明未过，但狂风、匆匆难保。
酒醒梦断，年年此恨，不禁相恼。
只恐春应，暗留芳信，与花争好。
有姚黄一朵，殷勤付与，送金杯倒。
舵楼横笛孤吹，暮云散尽天如水。
人间底事，忽惊飞堕，冰壶千里。
玉树风清，漫披遥卷，与空无际。
料嫦娥此夜，殷勤偏照，知人在、千山里。
常恨孤光易转，仗多情、使君料理。
一杯起舞，曲终须寄，狂歌重倚。
为问飘流，几逢清影，有谁同记。
但尊中有酒，长追旧事，拚年年醉。
晓烟溪畔。
曾记东风面。
化工更与重裁翦。
额黄明艳粉，不共妖红软。
凝露脸。
多情正似当时见。
谁向沧波岸。
特地移闲馆。
情一缕，愁千点。
烦君搜妙语，为我催清宴。
须细看。
纷纷乱蕊空凡艳。
一年春事，常恨风和雨。
趁取未残时，醉花前、春应相许。
山公倒载，日暮习池回，问东风，春知否，莫道空归去。
满城歌吹，也似春和豫。
争笑使君狂，占风光、不教飞絮。
明朝酒醒，满地落残红，唱新词，追好景，犹有君收聚。
痛饮狂歌，百计强留，风光无奈春归。
春去也，应知相赏，未忍相违。
卷地风惊，争催春暮雨，顿回寒威。
对黄昏萧瑟，冰肤洗尽，犹覆霞衣。
多情断了，为花狂恼，故飘万点霏微。
低粉面、妆台酒散，泪颗频挥。
可是盈盈有意，只应真惜分飞。
拚令吹尽，明朝酒醒，忍对红稀。
浅碧蘸鳞鳞。
照眼全无一点尘。
百草千花都过了，初新。
翠竹高槐不占春。
歌啸堕纶巾。
午醉醒来尚欠伸。
待得月明归去也，青萍。
更有凉风解送人。
小院雨新晴。
初听黄鹂第一声。
满地绿阴人不到，盈盈。
一点孤花尚有情。
却傍水边行。
叶底跳鱼浪自惊。
日暮小舟何处去，斜横。
冲破波痕久未平。
数枝，喜之，为赋山畔小池台。
曾记幽人著意栽。
乱石参差春至晚，徘徊。
素景冲寒却自开。
绝绝照琼瑰。
孤负芳心巧翦裁。
应恐练裙惊缟夜，残杯。
且放疏枝待我来。
新月挂林梢，暗水鸣枯沼。
时见疏星落画檐，几点流萤小。
归意已无多，故作连环绕。
欲寄新声问采菱，水阔烟波渺。
晓雨洗新妆，艳艳惊衰眼。
不趁东风取次开，待得清霜晚曲港照回流，影乱微波浅。
作态低昂好自持，水阔烟波远。
平波不尽蒹葭远。
清霜半落沙痕浅。
烟树晚微茫。
孤鸿下夕阳。
梅花消息近。
试向南枝问。
记得水边春。
江南别后人。
薄雪消时春已半。
踏遍苍苔，手挽花枝看。
一缕游丝牵不断。
多情更觉蜂儿乱。
尽日平波回远岸。
倒影浮光，却记冰初泮。
酒力无多吹易散。
余寒向晚风惊幔。
公表问东风何事，断送残红，便拚归去。
牢落征途，笑行人羁旅。
一曲阳关，断云残霭，做渭城朝雨。
欲寄离愁，绿阴千啭，黄鹂空语。
遥想湖边，浪摇空翠，弦管风高，乱花飞絮。
曲水流觞，有山公行处。
翠袖朱阑，故人应也，弄画船烟浦。
会写相思，尊前为我，重翻新句。
雨惜山容敛，云矜棹影开。
忽看霁色射林隈。
为问湖亭清影、为谁来。
尽洗归时路，重倾醉后杯。
未应霜雪遽相催。
留得佳期犹在、共徘徊。
致道水调歌头，呈子我、行简兵气暗吴楚，江汉久凄凉。
当年俊杰安在，酌酒酹严光。
南顾豺狼吞噬，北望中原板荡，矫首讯穹苍。
归去谢宾友，客路饱风霜。
闭柴扉，窥千载，考三皇。
兰亭胜处，依旧流水绕修篁。
傍有湖光千顷，时泛扁舟一叶，啸傲水云乡。
寄语骑鲸客，何事返南荒。
自笑客行久，新火起新烟。
园林春半风暖，花落柳飞绵。
坐想稽山佳处，贺老门前湖水，欹侧钓鱼船。
何事成淹泊，流转海南边。
水中影，镜中像，慢流连。
此心未住，赢得忧患苦相缠。
行尽荒烟蛮瘴，深入维那境界，参透祖师禅。
宴坐超三际，潇洒任吾年。
庚午八月望夜，士友悉赴郡会。
杖策独游，颇怀平生故人，作水调歌以自释。
予自长年，粗闻养生之术。
放逐以来，又得司马子微叙王屋山清虚洞所刻坐忘论一编，因得专意宴坐，心息相依。
虽不敢仰希乔松之寿，度未即死，庶有会合之期。
独步长桥上，今夕是中秋。
群黎怪我何事，流转古儋州。
风定潮平如练，云散月明如昼，孤兴在扁舟。
笑尽一杯酒，水调杂蛮讴。
少年场，金兰契，尽白头。
相望万里，悲我已是十年流。
晚遇玉霄仙子，授我王屋奇书，归路指蓬邱。
不用乘风御，八极可神游。
佳节多离恨，难逢笑口开。
使君携客上层台。
不用篱边凝望、白衣来。
且看花经眼，休辞酒满杯。
玉人低唱管弦催。
归去琐窗无梦、月徘徊。
南圃秋香过，东篱菊未英。
蓼花无数满寒汀。
中有一枝纤软、吐微馨。
被冷沈烟细，灯青梦水成。
皎如明月入窗棂。
天女维摩相对、两忘情。
画栋朱楼凌缥缈，全家住在层城。
中秋风露助凄清。
香凝燕寝，遮莫下帘旌。
佳节喜逢今夕月，后房重按新声。
姮娥端解妒娉婷。
微云点缀，不放十分明。
芳心一点。
瘴雾难侵尘不染。
冷淡谁看。
月转霜林怯夜寒。
一枝孤静。
梦破小窗曾记省。
烛影参差。
脉脉还如背立时。
踏舞贪看赤脚娘。
送春春去莫悲伤。
飞花逐水归何处，落絮沾泥不解狂。
都是醉，任飞扬。
百年三万六千场。
使君亲按新歌舞，魂梦相逢笑楚襄。
漠漠春阴人似雾，那用绣帘垂。
不道持杯是阿谁。
须拚倒金罍。
人世浑如天上月，离合比盈亏。
冒雨须来带雨归。
神女解相随。
细风轻雾，锁山城清晓。
冷蕊疏枝为谁好。
对斜桥孤驿，流水溅溅，无限意，清影徘徊自照。
何郎空立马，恼乱余香，绮思凭花更娟妙。
肠断处，天涯路远音稀，行人怨、角声吹老。
叹客里经春又三年，向月地云阶，负伊多少。
十顷疏梅开半就。
折芳条、嫩香沾袖。
今度何郎，尊前疑怪，花共那人俱瘦。
恻恻轻寒吹散酒。
高城近、怕听更漏。
可惜溪桥，月明风露，长是在人归后。
江边故国，望南云缥缈，连山修木。
远忆渊明束带见，乡里儿曹何辱。
世味熏人，折腰从事，俯仰何时足。
可怜菊下，醉吟谁共徵逐。
我爱九日佳名，飘然归思，想当年丘谷。
梦绕篱边犹眷恋，满把清尊余馥。
援笔洪都，如君英妙，满座方倾属。
月台挥袖，叫云声断横玉。
故山秋晚，叹萧萧华发，霜林同色。
崖谷题诗追旧赏，往往苍苔绿壁。
二士权奇，一翁衰病，努力攀筇屐。
佛香吹过，了知境是空寂。
别后风月佳时，拄颐何事，想东林遥碧。
小砑蛮笺惊秀句，天巧何曾雕刻。
倚马雄才，凌云逸气，路觉丹霄直。
三千牍就，看君归奏文石。
燕台暮集，对秋容凄紧，松阴幂幂。
徙倚阑边临翠壑，千顷风烟横出。
坐待冰轮，天空云散，一色如苍璧。
姮娥有意，为谁来赴今夕。
身世如许飘流，佳时轻过了，他年空忆。
我辈情钟端未愧，昔日兰亭陈迹。
坐上何人，骊歌凄断，语别还应惜。
有心红烛，替人珠泪频滴。
水烟收尽，望汀萍千顷，银光如幂。
霜镜无痕清夜久，惟有惊鱼跳出。
月在杯中，我疑天赐，欢饮仍如璧。
姮娥应为，后期偿赛今夕。
遥想当日同盟，山斋孤讽，有新诗相忆。
聚散难常空怅望，萍梗飘流踪迹。
明月明年，此身此夜，知与谁同惜。
参横河侧，短篷清露时滴。
二水中分，三山半落。
风云气象通寥廓。
少年怀古有新诗，清愁不是伤春作。
六代豪华，一时燕乐。
从教雨打风吹却。
与君携酒近阑干，月明满地天无幕。
浪花云叶交加舞。
身近青冥路。
天知此客解骑鲸。
今夜一江明月、送行行。
从今直上鳌峰去。
应记经行处。
莫将险语乱江声。
却怕月中高卧、彩虹惊。
秋香岩下著尊罍。
小徘徊。
莫停杯。
来岁花时，相望两悠哉。
看取修眉萦度曲，真个泪，界香腮。
船头击鼓片帆开。
晓风吹。
首应回。
景物撩人，诗思不胜催。
会有江山凄惋句，凭过雁，寄侬来。
柳外双旌斜照日，匆匆去意难留。
大江旁畔老诸侯。
举觞仍气概，觅句更风流。
迟暮不堪容易别，溪声为写离愁。
自从今日转船头。
他时扶杖叟，独立向沧洲。
落日西风原上好，笛声谁奏伊凉。
缓寻山径掇幽芳。
平生真自许，江海老潜郎。
最爱杯中浮蚁闹，鹅儿破壳娇黄。
使君醉里是家乡。
更追修禊帖，一咏一传觞。
正五云飞仗，缟练褰裳，乱空交舞。
拂石归来，向玉阶微步。
欲唤冰娥，暂凭风使，为扫氛驱雾，渐见停轮，人间未识，高空真侣。
千里无尘，地连天迥，倦客西来，路迷江树。
故国烟深，想溪树何处。
云鬓分行，翠眉萦曲，对夜寒尊俎。
清影徘徊，端应坐有，风流能赋。
垂杨深院，啼莺清昼，东风细绕檐牙。
野色乱春，娇云捧日，燕翻蝶舞交加。
温诏下天涯。
早画船飞楫，叠鼓鸣挝。
共挽旌幢，缓留丝竹醉韶华。
江都自古豪夸。
正迷楼堕絮，月观吹花。
玉扆眷深，金瓯望重，何人暗草黄麻。
归路接堤沙。
宴上林风月，紫阙烟霞。
凤检飞来，便将春色到朝家。
正官桥柳润，候馆梅开，暮云凄冽。
泽国春归，是烧灯时节。
吹绽红蕖，挽低星斗，共水光澄澈。
霜瓦楼台，参差似与，蓬壶相接。
千骑遨游，万家嬉笑，帘卷东风，弄妆成列。
慢舞尊前，看轻盈回雪。
来岁今宵，舜韶声里，对六鳌双阙。
凤检飞来，玉骢去踏，青门华月。
华旌耀日，报天上使星，初辞金阙。
许国精忠，试此日傅岩，济川舟楫。
向来鸡林外，况传咏、篇章雄绝。
问人地、真是唐朝第一，未论勋业。
鲸波霁云千叠。
望仙驭缥缈，神山明灭。
万里勤劳，也等是壮年，绣衣持节。
丈夫功名事，未肯向、尊前轻伤别。
看飞棹、归侍宸游，宴赏太平风月。
卿云衍苒，翠壁天开就。
移下小方壶，照初日、嘉林濯秀。
君恩暂许，丘壑憩夔龙，开径竹，续岩花，小试丹青手。
声名德业，汉代谁居右。
红旆碧油幢，想今古、山中未有。
霜松手种，应待茯苓生，斋酿熟，玉泉香，还上萱堂寿。
城头长短更，水调高低唱。
别酒不盈斟，泪洒风烟上。
明年二月时，更向城阴望。
只有旧歌辞，传作风流样。
相望吴楚。
远信无凭据。
欲倩春风吹泪去。
化作愁云恨雨。
春应已到三吴。
楚江日夜东徂。
惟有溯流鱼上，不知尺素来无。
小山遮断蓝桥路。
恨短梦、难飞去。
长记修眉萦曲度。
约花开槛，映风招袖，总是怜渠处。
追欢我已伤迟暮。
犹有多情旧时句。
极目高楼千尺许。
竹枝三唱，为君凄断，东日西边雨。
浪痕经雨，鬓影吹寒，晓来无限萧瑟。
野色分桥，翦不断、溪山风物。
船系朱藤，路迷烟寺，远鸥浮没。
听疏钟断鼓，似近还遥，惊心事、伤羁客。
新醅旋压鹅黄，拚清愁在眼，酒病萦骨。
绣阁娇慵，争解说、短封传忆。
念谁伴、涂妆绾结。
嚼蕊吹花弄秋色。
恨对南云，此时凄断，有何人知得。
山驿晚，行人昨停征辔。
白沙翠竹锁柴门，乱峰相倚。
一番急雨洗天回，扫云风定还起。
念凄断，谁与寄。
双鱼尺素难委。
遥知洞户隔烟窗，簟横秋水。
淡花明玉不胜寒，绿尊初试冰蚁。
小欢细酌任欹醉。
扑流萤、应卜心事。
谁记天涯憔悴。
对今宵、皓月明河千里。
梦越空城疏烟里。
度岁经年两看承。
谁信有轻分。
从前稳过，如今方悔，不会温存。
眼前无限经行地，何处不销魂。
多应为你，不看风月，睡过黄昏。
千古严陵濑，清夜月荒凉。
水明沙净，波面一叶弄孤光。
北望旄头天际，杀气遥昏楚甸，云树失青苍。
愁绝未归客，衰鬓点吴霜。
听江边，鸣宝瑟，想英皇。
骑鲸仙裔，高韵清绝胜风篁。
醉入无何境界，却笑昔人底事，远慕白云乡。
不见咸阳道，烟草茂陵荒。
缥缈青溪畔，山翠欲黏天。
纵云台上，揽风招月自何年。
新旧今逢二妙，人地一时清绝，高并两峰寒。
歌发烟霏外，人在去留间。
著方床，容老子，醉时眠。
一尊相属，高会何意此时圆。
况是古今难遇，人月竹花俱妙，曾见句中传。
不向今宵醉，忍负四婵娟。
桂香台上秋风袅。
鸭绿溪前离思渺。
一卮芳醑细深倾，听尽阳关须醉倒。
政成早晚传温诏。
莫恋江城歌吹绕。
明年身到凤池边，重看春波生故沼。
午夜明蟾冷浸溪。
姮娥应有辟寒犀。
桂岩仍在曲阑西。
撷蕊攀条情未已，经丘寻壑想招携。
不应痴马惜障泥。
洞户香凝，宴开特地风烟好。
靓妆娟妙。
玉雪光相照。
认是桃源，绿水红云绕。
真曾到。
漾舟人老。
应被桃花笑。
云鬓分行，照人明艳新妆就。
御香窗牖。
细酌鹅儿酒。
铁拨昆鸟弦，一试春风手。
龙仙奏。
绛霄声透。
不许人间有。
台上风光浓欲滴，傍阑芳桂阴成。
乱山相对长官青。
琢诗能句好，举酒见心倾。
团扇不应秋后弃，几年仁惠风行。
渭城柳色若为情。
一尊松竹底，三唱和秋声。
王家人地，奕奕争高秀。
金紫照青春，想当日、乌衣巷口。
声名气概。
今见两朱轓，诗似锦，酒如渑，属意风光厚。
酿泉石壁，未减南阳寿。
清兴与谁同，探梅萼、溪桥驿堠。
东风御柳，应访此韩翃，归步稳，赤墀边，肯记幽栖否。
小舟漂兀，犯溪烟深入，无穷寒碧。
路绕莲塘浑乱眼，千顷朱朱白白。
闻说高情，寻盟鸥鹭，爱此风标客。
掀髯一笑，顿忘身世形迹。
我爱古邑风流，碧峰争秀峙，相持如掖。
制锦才雄应未怕，百里文书堆积。
吏散庭空，举觞邀月，饮兴何妨剧。
却怜宣子，杖头才挂钱百。
柳汀烟暮。
常记岸帻，风流张绪。
酒兴诗情，而今移向，那边佳处。
使君自乐萧闲，未肯副，岩廊虚伫。
不念寒窗，老人幽梦，追寻无据。
春风真个，取将花去，酬我清阴满院。
名园清昼漏签迟，未肯负、酒朋歌伴。
使君情在，暮云合处，卧看碧峰峨弁。
向来魂梦几曾真，休怨断、楼高不见。
曾向蓬莱得姓名。
坐中省识是飞琼。
琵琶翻作步虚声。
一自当时收拨后，世间弦索不堪听。
梦回凄断月胧明。
岁月飘流，故人相望如箕斗。
畔愁千首。
诗骨能清瘦。
白日昆鸟弦，同看春风手。
君知否。
袖痕别后。
犹有临歧酒。
山邑新凉，夜堂爽气侵南斗。
为谁骧首。
月冷冰蛾瘦。
八万二千，雕琢琼瑶手。
君知否。
待君归后。
双照杯中酒。
东郊人报，春风消息，先归御柳宫梅。
残雪恋枝，轻阴阁雨，郁葱瑞气佳哉。
清晓九门开。
听舜韶声举，迤逦天街。
双阙连云，六鳌横海驾峰来。
华灯竞簇楼台。
正丰年共乐，欢意徘徊。
帘卷弄妆，尘香趁马，轻寒细入人怀。
争待凤舆回。
看一天星斗，移下蓬莱。
是处歌谣，太平声入万年杯。
马头双鹊飞来喜。
惜凝望、音书至。
一掬离怀千万事。
绿窗深夜，短笺封就，应也寻人寄。
春风鬓畔疏梅蕊。
映妆艳、清如洗。
苦恨眼边常忆记。
楚宫行路，倚桥攀驿，供尽梅花泪。
晓光催角。
听宿鸟未惊，邻鸡先觉。
迤逦烟村，马嘶人起，残月尚穿林薄。
泪痕带霜微凝，酒力冲寒犹弱。
叹倦客、悄不禁，重染风尘京洛。
追念，人别后，心事万重，难觅孤鸿托。
翠幌娇深，曲屏香暖，争念岁寒飘泊。
怨月恨花烦恼，不是不曾经著。
这情味，望一成消减，新来还恶。
淡月精神，疏梅风韵。
粉香融脸胭脂润。
袖痕犹带玉虬烟，六朝窄样裁宫锦。
眉黛分愁，眼波传信。
酒阑画烛交红影。
有期无定却瞋人，索强我早谙伊性。
莫问新欢与旧愁。
浅颦微笑总风流。
眼波横注楚江秋。
十字街头家住处，心肠四散几时休。
揽风招月是朱楼。
新月娟娟，夜寒江静衔山斗。
起来搔首，梅影横窗瘦。
好个霜天，闲却传杯手。
君知否。
乱鸦啼后。
归兴浓于酒。
高柳蝉嘶，采菱歌断秋风起。
晚云如髻。
湖上山横翠。
帘卷西楼，过雨凉生袂。
天如水。
画楼十二。
有个人同倚。
秋劲风高，暗知斗力添弓面。
靶分筠干。
月到天心满。
白羽流星，飞上黄金碗。
胡沙雁。
云边惊散。
压尽天山箭。
疏柳残蝉，助人离思斜阳外。
淡烟疏霭。
节物随时改。
水已无情，风更无情日煞。
兰舟解。
水流风快。
回首人何在。
密炬高烧，宝刀时翦金花碎。
照人欢醉。
也照人无睡。
待得灰心，陪尽千行泪。
笼纱里。
夜凉如水。
犹喜长成对。
门外绿阴千顷。
两两黄鹂相应。
睡起不胜情，行到碧梧金井。
人静。
人静。
风动一枝花影。
人生一世。
思量争甚底。
花开十日，已随尘共水。
且看欲尽花枝，未厌伤多酒盏，何须细推物理。
幸容易。
有人争奈，只知名与利。
朝朝日日，忙忙劫劫地。
待得一晌闲时，又却三春过了，何如对花沈醉。
年时酒伴，年时去处，年时春色。
清明又近也，却天涯为客。
念过眼、光阴难再得。
想前欢、尽成陈迹。
登临恨无语，把阑干暗拍。
草薰风暖，楼阁笼轻雾。
墙短出花梢，映谁家、绿杨朱户。
寻芳拾翠，绮陌自青春，江南远，踏青时，谁念方羁旅。
昔游如梦，空忆横塘路。
罗袖舞台风，想桃花、依然旧树。
一怀离恨，满眼欲归心，山连水，水连云，怅望人何处。
人无百年人，刚作千年调。
待把门关铁铸，鬼见失笑。
多愁早老。
惹尽闲烦恼。
我醒也，枉劳心，谩计较。
粗衣淡饭，赢取暖和饱。
住个宅儿，只要不大不小。
常教洁净，不种闲花草。
据见定、乐平生，便是神仙了。
乍寂寞。
帘栊静，夜久寒生罗幕。
窗儿外、有个梧桐树，早一叶、两叶落。
独倚屏山欲寐，月转惊飞乌鹊。
促织儿、声响虽不大，敢教贤、睡不著。
帘卷东风日射窗。
小山庭院静，接回廊。
疏疏晴雨弄斜阳。
凭栏久，墙外杏花香。
时节好寻芳。
多情怀酒伴，忆欢狂。
归鸿应已度潇湘。
音书杳，前事忍思量。
碧山锦树明秋霁。
路转陡、疑无地。
忽有人家临曲水。
竹篱茅舍，酒旗沙岸，一簇成村市。
凄凉只恐乡心起。
凤楼远、回头谩凝睇。
何处今宵孤馆里。
一声征雁，半窗残月，总是离人泪。
辇路薰风起绿槐。
都人凝望满天街。
云韶杳杳鸣鞘肃，芝盖亭亭障扇开。
微雨过，绝纤埃。
内家车子走轻雷。
千门不敢垂帘看，总上银钩等驾来。
水上落红时片片。
江头雪絮飞缭乱。
渺渺碧波天漾远。
平沙暖。
花风一阵萍香满。
晚来醉著无人唤。
残阳已在青山半。
睡觉只疑花改岸。
抬头看。
元来弱缆风吹断。
檐头风珮响丁东。
帘疏烛影红。
秋千人散月溶溶。
楼台花气中。
春酒醒，夜寒浓。
绣衾谁与同。
只愁梦短不相逢。
觉来罗帐空。
青琐窗深红兽暖，灯前共倒金尊。
数枝梅浸玉壶春。
雪明浑似晓，香重欲成云。
户外马嘶催客起，席间欢意留人。
从他微霰落纷纷。
不妨吹酒面，归去醒余醺。
浅笑轻颦不在多。
远山微黛接横波。
情吞醽醁千钟酒，心醉飞琼一曲歌。
人欲散，奈愁何。
更看朱袖拂云和。
夜深醉墨淋浪处，书遍香红拥项罗。
山静烟沈，岸空潮落。
晴天万里，飞鸿南渡。
冉冉黄花，翠翘金钿，还是倚风凝露。
岁岁青门饮，尽龙山、高阳俦侣。
旧赏成空，回首旧游，人在何处。
此际谁怜萍泛，空自感光阴，暗伤羁旅。
醉里悲歌，夜深惊梦，无奈觉来情绪。
孤馆昏还晓，厌时闻、南楼钟鼓。
泪眼临风，肠断望中归路。
田园有计归须早。
在家纵贫亦好。
南来北去何日了。
光阴送尽，可怜青鬓，暗逐流年老。
寂寥孤馆残灯照。
乡思惊时梦初觉。
落月苍苍关河晓。
一声鸡唱，马嘶人起，又上长安道。
茅舍竹篱边，雀噪晚枝时节。
一阵暗香飘处，已难禁愁绝。
江南得地故先开，不待有飞雪。
肠断几回山路，恨无人攀折。
九陌寒轻春尚早。
灯火都门道。
月下步莲人，薄薄香罗，峭窄春衫小。
梅妆浅淡风蛾袅。
随路听嬉笑。
无限面皮儿，虽则不同，各是一般好。
云透斜阳，半楼红影明窗户。
暮山无数。
归雁愁还去。
十里平芜，花远重重树。
空凝伫。
故人何处。
可惜春将暮。
沈醉归来，洞房灯火闲相照。
夜寒犹峭。
信意和衣倒。
春梦虽多，好梦长长少。
纱窗晓。
凤帏人悄。
花外空啼鸟。
晓天谷雨晴时，翠罗护日轻烟里。
酴醿径暖，柳花风淡，千葩浓丽。
三月春光，上林池馆，西都花市。
看轻盈隐约，何须解语，凝情处、无穷意。
金殿筠笼岁贡，最姚黄、一枝娇贵。
东风既与花王，芍药须为近侍。
歌舞筵澡，满装归帽，斜簪云髻。
有高情未已，齐烧绛蜡，向阑边醉。
重檐飞峻，丽采横空，繁华壮观都城。
云母屏开八面，人在青冥。
凭阑瑞烟深处，望皇居、遥识蓬瀛。
回环阁道，五花相斗，压尽旗亭。
歌酒长春不夜，金翠照罗绮，笑语盈盈。
陆海人山辐輳，万国欢声。
登临四时总好，况花朝、月白风清。
丰年乐，岁熙熙、且醉太平。
帘卷真珠深院静。
满地槐阴，镂日如云影。
午枕花前情思凝。
象床冰簟光相映。
过面风情如酒醒。
沈水瓶寒，带绠来金井。
涤尽烦襟无睡兴。
阑干六曲还重凭。
柳絮池台淡淡风。
碧波花岫小桥通。
云连丽宇倚晴空。
芳草绿杨人去住，短墙幽径燕西东。
梦条弄蕊得从容。
霜落吴江，万畦香稻来场圃。
夜村舂黍。
草屋寒灯雨。
玉粒长腰，沈水温温注。
相留住。
共抄云子。
更听歌声度。
松竹翠萝寒，迟日江山暮。
幽径无人独自芳，此恨凭谁诉。
似共梅花语。
尚有寻芳侣。
着意闻时不肯香，香在无心处。
深拥熏篝条已冥。
寂寥山枕畔，梦难成。
谁堪三两夜鸟声。
银缸灺，花影上围屏。
犹记旧时情。
帘边人似月，月如冰。
从今张眼到天明。
衣带缓，谁与问伶俜。
济楚风光，升平时世。
端门支散，碗遂逐旋温来，吃得过、那堪更使金器。
分明是。
与穷汉、消灾灭罪。
又没支分，犹然递滞。
打笃磨槎来根底。
换头巾，便上弄交番厮替。
告官里。
驰逗高阳饿鬼。
雨细云轻，花娇玉软，於中好个情性。
争奈无缘相见，有分孤零。
香笺细写频相问。
我一句句儿都听。
到如今，不得同欢，伏惟与他耐静。
此事凭谁执证。
有楼前明月，窗外花影。
拚了一生烦恼，为伊成病。
祗恐更把风流逞。
便因循、误人无定。
恁时节、若要眼儿厮觑，除非会圣。
溪风紧。
溪上官梅整整。
万木寒痴吹不醒。
一枝先破冷。
梦断香云耿耿。
月淡梨花清影。
长笛倚楼谁共听。
调高成绝品。
琼海无边银浪卷。
画戟朱楼，缥缈云间见。
当日使君曾拥传。
海霞光里时开宴。
翠斝红鳞吹酒面。
莫谓今朝，人在天涯远。
彩凤衔书应不晚。
愿公难老身长健。
朱门映柳画帘垂。
门前闻马嘶。
主人新著绿袍归。
天恩下玉墀。
凭翠袖，捻花枝。
劝教人醉时。
请君听唱碧云词。
倒倾金屈卮。
家住天门阊阖外，别来几度花开。
近传消息到江淮。
玉京知好在，金阙尚崔嵬。
流落江南山尽处，雨余苍翠成堆。
暂同溪馆醉尊罍。
恐随丹诏动，且任玉山颓。
问道春来相识否，岭头昨夜开花。
水村烟坞寄生涯。
月寒疏影淡，整整复斜斜。
素面玉妃嫌粉污，晨妆洗尽铅华。
香肌应只饭胡麻。
年年如许瘦，知是阿谁家。
寂寞久无红袖饮，忽逢皓齿轻讴。
坐令孤客洗穷愁。
谁知沅水上，却似洛城游。
闻道辰溪贤令长，深房别锁明眸。
多年铅鼎养青虬。
不应携妓女，骑鹤上扬州。
小院桃花，烟锁几重珠箔。
更深后、海棠睡著。
东风吹去，落谁家墙角。
平白地教人，为他情恶。
花若有情，情应不薄。
也须悔从前事错。
而今夜雨，念玉颜飘泊。
知那里人家，怎生顿著。
梅花发。
夜寒吹笛千山月。
千山月。
此时愁听，龙吟幽噎。
数枝飞尽南枝雪。
风光又作年时别。
年时别。
江头心绪，乱丝千结。
少年时节，见皇州灯火，衣冠朝市。
天汉桥边瞻凤辇，帘幕千家垂地。
人似神仙，身游佛国，谪堕红尘里。
如今憔悴，渐无往岁欢味。
此夜帝里喧传，太平祥瑞，有街头人醉。
更值端门新又起，楼阙千兵严卫。
朝野多欢，边庭初静，歌舞方腾沸。
良宵好景，异时多少遗事。
花外红楼，当时青鬓颜如玉。
淡烟残烛。
醉入花间宿。
白发相逢，犹唱当时曲。
当时曲。
断弦难续。
且尽杯中醁。
夜之游。
况逢千载一时，如在十洲三岛。
有劳诸子，慢动三挝。
对此芳辰，先呈口号。
万家帘幕卷青烟。
火炬银花耀碧天。
留得江南春不夜，为传新唱落尊前。
玉漏春迟，铁关金锁星桥夜，暗尘随马。
明月应无价。
天半朱楼，银汉星光射。
更深也。
翠娥如画。
犹在凉蟾下。
春入西园，数重花外红楼起。
倚阑金翠。
人在非烟里。
风月佳时，蓬岛开平地。
笙歌沸。
画桥灯市。
一夜惊桃李。
一拂退黄衫子，几团嗅蕊蜂儿。
西风吹下月中枝。
种在寒岩影里。
人道蜡梅相似，又传菊满东篱。
饶伊颜色入时宜。
安得香传九里。
锦袍绣帽跃金鞍。
卷旗幡。
整师还。
轻骑穷追，湘尾鼓声寒。
千里尘清高会处，张翠幕，万人看。
藕丝衫袖捧雕盘。
玉颓山。
夜将阑。
幸遇休兵，且尽玉壶宽。
未用汉军频出塞，徒生事，斩楼兰。
渡头犹唱棹歌声。
雨初晴。
月初生。
忽见飞虹，夭矫挂寒汀。
两岸小儿齐拍手，今夜里，放人行。
朱栏画益鸟照江亭。
客来登。
眼初明。
如泛银河，天上跨长鲸。
君是济川舟楫手，将许事，笑谈成。
夜郎江上看元宵。
斗回杓。
雪初消。
灯火银花，何处是星桥。
共得满城春不夜，三妓女，五溪徭。
此时回首忆行朝。
太平楼。
倚层霄。
红蜡光中，买酒听吹箫。
且就天涯联一醉，歌一曲，望京谣。
天回北斗欲中宵。
屡移杓。
客魂消。
记得皇州，灯火虹成桥。
异俗西南开万里，冠带尽，百蛮徭。
卢溪太守未还朝。
起朱楼。
接丛霄。
翠幕红妆，歌管玉为箫。
民乐丰登无一事，看下诏，采风谣。
楼头钟鼓变新声。
晚霞晴。
水云生。
何处归帆，争泊蓼花汀。
遥望虹桥如画里，鳌背上，著人行。
夜阑风定见危亭。
却重登。
景方明。
影落波心，疑是海中鲸。
愿借吸川沧海量，为公寿，落桥成。
月落灯残人散后。
忽到尊前，但觉眉儿皱。
数日不来如许瘦。
裙腰减尽君知否。
公子风流应自有。
占断春光，肯落谁人手。
已是许多时做就。
重教舞彻双罗袖。
罨画楼中人已醉。
别院微闻，笑语帘垂地。
催唤倾城香雾起。
翠帷双卷春风里。
妆样尖新歌妙丽。
满酌金尊，不信人憔悴。
饥客眼寒谁管你。
主人见惯浑闲事。
桂树新生都几许。
兄弟骑龙，双入蟾宫去。
一日两枝同折处。
姮娥拍手都分与。
杨柳江头春色暮。
白马青衫，两郡文章主。
只恐远方难久住。
高宗梦觉思霖雨。
颓玉成山，倾江作酒，醉来莫问升沈。
少年狂怪，应笑老婆心。
也会东涂西抹，行穿过、柳陌花阴。
诚何用，腰龟左顾，犹待铸黄金。
如今。
回首处，青楼缥缈，朱箔重深。
叹江海飘零，离恨难禁。
好在铜梁玉垒，将车骑、他日重临。
归来看，文君未老，相对抚鸣琴。
宿雨初收，晚风微度，万家帘卷青烟。
暗尘随马，人物似神仙。
试问天公借月，天须放、明月教圆。
应移下，广寒宫殿，灯火接星躔。
卢川。
元古郡，当时太守，宾从俱贤。
到如今井邑，歌吹喧阗。
花下红妆卖酒，时相遇、曲水桥边。
谁知道，山城父老，重见中兴年。
东阁官梅，玉栏朱槛，未如山馆疏篱。
水边竹外，斜出两三枝。
最好西湖月下，林处士、著意吟时。
何须说，扬州旧日，何逊更能诗。
谁知。
深雪里，玉妃粲粲，初下瑶池。
笑人间春色，只在桃蹊。
紫燕黄鹂解语，来时但、青实离离。
争知道，调羹附鼎，终得近丹墀。
兰亭丝竹。
高会群贤，其人如玉。
曲水流觞，灯前细雨，檐花蔌蔌。
舞雩初试春衣，听咏歌、童子五六。
泽畔行吟，沙汀拾翠，满江新绿。
贬所，见人物风景之美，夜久方归，恍然莫知为何所。
酒醒，作此词以记之武陵西上沅陵渡。
扁舟忘了来时路。
花外有人烟。
相逢疑是仙。
清尊留夜语。
醉倒知何处。
归去客心惊。
金鸡嘲哳鸣。
薄薄春衫簇绮霞。
画檐晨起见栖鸦。
宿妆仍拾落梅花。
回首高楼闻笑语，倚栏红袖卷轻纱。
玉肌微减旧时些。
九里香风动地来。
寻香空绕百千回。
错惊秋色上崔嵬。
谁识芗林三昧手，能令花落又花开。
返魂元学岭头梅。
城东楼阁连云起。
冠绝辰州市。
莲灯初发万枝红。
也似江南风景、半天中。
花衢柳陌时年时静。
刬地今年盛。
棚前箫鼓闹如雷。
添个辰溪女子、舞三台。
催共一霎清明雨。
留得东风且住。
两岸柳汀烟坞。
未放行人去。
人如双鹄云间举。
明夜扁舟何处。
只向武陵南渡。
便是长安路。
红尘紫陌春来早。
晚市烟光好。
灯发万枝莲，华月光中，天净开蓬岛。
老人旧日曾年少。
年少还须老。
今夕在天涯，烛影星桥，也似长安道。
为惜梅花笛里吹。
玉妃谪堕烟村远。
犹似瑶池见。
缺月挂寒梢，时有幽香，飞到朱帘畔。
春风岭上淮南岸。
曾为谁魂断。
依旧瘦棱棱，天若有情，天也应须管。
月娥昨夜江头过。
把素衫揉破。
冷逐晓云归，留与东风，吹作千千朵。
云残香瘦春犹可。
玉笛愁无那。
倚著画楼人，且莫教他，吹动些儿个。
云静天高，山明水阔。
一年待个中秋月。
十分魄少一分圆，今宵已觉蟾光别。
且尽金尊，遥瞻玉阙。
更深江水沙如雪。
来宵风雨不相关，重须买酒追佳节。
飞雪满貂裘、马蹄轻骤。
笔下文章焕星斗。
凌云才调，尽是夺标高手。
况闻场屋里，知名久。
金榜篆云，银鞍披绣。
归去天香满衣袖。
莫辞今夕，且尽一尊芳酒。
为君歌一曲，为君寿。
羸马怯征鞍，骎骎欲骤。
昨夜文星动南斗。
广寒宫近，欲上烟霄携手。
素娥不奈冷，凄凉久。
知是谪仙，肝肠锦绣。
天半清风动襟袖。
而今西笑，且饮新丰美酒。
悠然还独酌，谁为寿。
一叶下西风，寒生南浦。
椎鼓鸣桡送君去。
长亭把酒，却倩阿谁留住。
尊前人似玉，能留否。
醉中暂听，离歌几许。
听不能终泪如雨。
无情江水，断送扁舟何处。
归时烟浪卷，朱帘暮。
画鼓轰天。
暗尘随宝马，人似神仙。
天恁不教昼短，明月长圆。
天应未知道，天天。
须肯放、三夜如年。
流酥拥上香车并。
为个甚、晚妆特地鲜妍。
花下清阴乍合，曲水桥边。
高人到此也乘兴，任横街，一一须穿。
莫言无国艳，有朱门、锁婵娟。
翠袖卷轻纱。
玉腕慵遮。
蕊珠宫殿倚彤霞。
不愤江南梅信早，争下香车。
月露洗凝华。
艳压群葩。
暗传春信到天涯。
试问东风谁第一，先到人家。
宴罢莫匆匆，聊驻玉鞍金勒。
闻道建溪新焙，尽龙蟠苍璧。
黄金碾入碧花瓯，瓯翻素涛色。
今夜酒醒归去，觉风生两腋。
枕帐依依残梦，斋房匆匆余酲。
薄衣团扇绕阶行。
曲阑幽树，看得绿成阴。
檐雨为谁凝咽，林花似我飘零。
微吟休作断肠声。
流莺百啭，解道此时情。
四海十年兵不解，胡尘直到江城。
岁华销尽客心惊。
疏髯浑似雪，衰涕欲生冰。
送老薤盐何处是，我缘应在吴兴。
故人相望若为情。
别愁深夜雨，孤影小窗灯。
宝瑟尘生郎去后。
绿窗闲却春风手。
浅色宫罗新就。
晴时后。
裁缝细意花枝斗。
象尺熏炉移永昼。
粉香浥浥蔷薇透。
晚景看来常似旧。
沈吟久。
个侬争得知人瘦。
浅画香膏拂紫绵。
牡丹花重翠云偏。
手挼梅子并郎肩。
病起心情终是怯，困来模样不禁怜。
旋移针线小窗前。
淡墨花枝掩薄罗。
嫩蓝裙子窣湘波。
水晶新样碾风荷。
问著似羞还似恶，恼来成笑不成歌。
芙蓉帐里奈君可。
短烛荧荧照碧窗。
重重帘幕护梨霜。
幽欢不怕夜偏长。
罗袜钿钗红粉醉，曲屏深幔绿橙香。
征鸿离远断人肠。
小院春来百草青。
拂墙桃李已飘零。
绝知春意总无凭。
卢女嫁时终薄命，徐娘身老谩多情。
洗香吹粉转娉婷。
窗纸幽幽不肯明。
寒更忍作断肠声。
背人残烛却多情。
合下心期唯有梦，如今魂梦也无凭。
几行闲泪莫纵横。
花满院。
飞去飞来双燕。
红雨入帘寒不卷。
晓屏山六扇。
翠袖玉笙凄断。
脉脉两蛾愁浅。
消息不知郎近远。
一春长梦见。
柳丝碧。
柳下人家寒食。
莺语匆匆花寂寂。
玉阶春藓湿。
闲凭薰笼无力。
心事有谁知得。
檀炷绕窗灯背壁。
画檐残雨滴。
深院静。
尘暗曲房凄冷。
黄叶满阶风不定。
无端吹酒醒。
露湿小园幽径。
悄悄啼姑相应。
半被余熏残烛影。
夜长人独冷。
春漏促。
谁见两人心曲。
罨画屏风银蜡烛。
泪珠红蔌蔌。
懊恼欢娱不足。
只许梦中相逐。
今夜月明何处宿。
画桥春水绿。
罗帐薄。
缥缈绮疏飞阁。
红地团花金解络。
香囊垂四角。
尽日春风帘幕。
谁见绿屏纤弱。
云压枕函钗自落。
无端春梦恶。
愁脉脉。
目断江南江北。
烟树重重芳信隔。
小楼山几尺。
细草孤云斜日。
一向弄晴天色。
帘外落花飞不得。
东风无气力。
春寂寂。
绿暗溪南溪北。
溪水沈沈天一色。
鸟飞春树黑。
肠断小楼吹笛，醉里看朱成碧。
愁满眼前遮不得。
可怜双鬓白。
踏车不用青裙女。
日夜歌声苦。
风流墨绶强跻攀。
唤起潜蛟飞舞、破天慳。
公庭休更重门掩。
细听催诗点。
一尊已咏北窗风。
卧看雪儿纤手、剥莲蓬。
小山戢戢盆池浅。
芳树阴阴转。
红阑干上刺蔷薇。
蝴蝶飞来飞去、两三枝。
绣裙斜立腰肢困。
翠黛萦新恨。
风流踪迹使人猜。
过了斗鸡时节、合归来。
绿阴满院帘垂地。
落絮萦香砌。
池光不定药栏低。
闲并一双鸂鶒、没人时。
旧欢黯黯成幽梦。
帐卷金泥重。
日虹斜处暗尘飞。
脉脉小窗孤枕、镜花移。
柳条窣窣闲庭院。
锦波绣浪春风转。
红日上阑干。
晚来花更寒。
绿檀金隐起。
翠被香烟里。
幽恨有谁知。
空梁落燕泥。
赤阑桥尽香街直。
笼街细柳娇无力。
金碧上青空。
花晴帘影红。
黄衫飞白马。
日日青楼下。
醉眼不逢人。
午香吹暗尘。
池塘淡淡浮鸂鶒。
杏花吹尽垂杨碧。
天气度清明。
小园新雨晴。
绿窗描绣罢。
笑语酴醿下。
围坐赌青梅。
困从双脸来。
绿芜墙绕青苔院。
中庭日淡芭蕉卷。
蝴蝶上阶飞。
烘帘自在垂。
玉钩双语燕。
宝甃杨花转。
几处簸钱声。
绿窗春睡轻。
曲陌春风，谁家姊妹同墙看。
映花烘暖。
困入茸茸眼。
细马轻衫，倚醉偷回面。
垂杨转。
坠鞭挥扇。
白地肝肠断。
寻遍石亭春，黯黯暮山明灭。
竹外小溪深处，倚一枝寒月。
淡云疏雨苦无情，得折便须折。
醉帽风鬟归去，有余香愁绝。
禁罥余寒酒半醒。
蒲萄力软被愁侵。
鲤鱼不寄江南信，绿尽菖蒲春水深。
疑梦断，怆离襟。
重帘复幕静愔愔。
赤阑干外梨花雨，还是去年寒食心。
芳树阴阴脱晚红。
余香不断玉钗风。
薄情夫婿花相似，一片西飞一片东。
金翡翠，绣芙蓉。
从教纤媚笑床空。
揉蓝衫子休无赖，只与离人结短封。
小市桥弯更向东。
便门长记旧相逢。
踏青会散秋千下，鬓影衣香怯晚风。
悲往事，向孤鸿。
断肠肠断旧情浓。
梨花院落黄茅店，绣被春寒此夜同。
粉墙丹柱柳丝中。
帘箔轻明花影重。
午醉醒来一面风。
绿匆匆。
几颗樱桃叶底红。
树头初日鹁鸠鸣。
野店山桥新雨晴。
短褐无泥竹杖轻。
水泠泠。
梅片飞时春草青。
秋千人散小庭空。
麝冷灯昏愁杀侬。
独有闲阶两袖风。
月胧胧。
一树梨花细雨中。
柳外东风不满旗。
青裾白面出疏篱。
日煞来打鼓侬吹笛，催送儿郎踏浪飞。
倾两耳，斗双螭。
家家春酒泻尖泥。
侬今已是沧浪客，莫向尊前唱教池。
罨画溪头春水生。
铜官山外夕阳明。
暖风无力小舟横。
万事悠悠生处熟，三杯兀兀醉时醒。
杏花杨柳更多情。
老屋风悲脱叶，枯城月破浮烟。
谁人惨惨把忧端。
蛮歌犯星起，重觉在天边。
秋色巧摧愁鬓，夜寒偏着诗肩。
不知桂影为谁圆。
何须照床里，终是一人眠。
风露绢绢玉井莲，霓旌绛节会中元。
鬓头未学功名晚，金紫由来称长年。
青作穗，酒如泉。
蓬莱方丈自飞仙。
黄麻敕胜长生箓，早送夔龙到日边。
凤箓飞醇酎，龙筵喷异香。
又还仁祝延长。
正对金风玉露、爽秋光。
一种庄椿老，五杸仙桂芳。
当年天产窦家郎。
须信来春同此、赋高唐。
爱日烘晴书，轻寒护晓霜。
小春庭院绕天香。
仙风珊珊来自、五云乡。
庭下芝兰秀，壶中日月长。
要看发绿与瞳方。
一笑人间千岁、饮淋浪。
肩拍洪崖，手携子晋，梦里暂辞尘宇。
高步层霄，俯人间如许。
算蜗战、多少功名，问蚁聚、几回今古。
度银潢、展尽参旗，桂花淡，月飞去。
天风紧，玉楼斜，舞万女霓袖，光摇金缕。
明廷宴阕，倚青冥回顾。
过瑶池、重借双成，就楚岫、更邀巫女。
转云车、指点虚无，引蓬莱路。
凭月携箫，溯空秉羽，梦踏绛霄仙去。
花冷街榆，悄中天风露。
并真官、蕊佩芬芳，望帝所、紫云容与。
享钧天、九奏传觞，听龙啸，看鸾舞。
惊尘世，悔平生，叹万感千恨，谁怜深素。
群仙念我，好人问难住。
劝阿母、偏与金桃，教酒星、剩斟琼醑。
醉归时、手授丹经，指长生路。
故国当年得意，射麋上苑，走马长楸。
对葱葱佳气，赤县神州。
好景何曾虚过，胜友是处相留。
向伊川雪夜，洛浦花朝，占断狂游。
胡尘卷地，南走炎荒，曳裾强学应刘。
空漫说、螭蟠龙卧，谁取封侯。
塞雁年年北去，蛮江日日西流。
此生老矣，除非春梦，重到东周。
当年五陵下，结客占春游。
红缨翠带，谈笑跋马水西头。
落日经过桃叶，不管插花归去，小袖挽人留。
换酒春壶碧，脱帽醉青楼。
楚云惊，陇水散，两漂流。
如今憔悴，天涯何处可销忧。
长揖飞鸿旧月。
不知今夕烟水，都照几人愁。
有泪看芳草，无路认西州。
白日去如箭，达者惜分阴。
问君何苦，长抱冰炭利名心。
冀望封侯一品，侥亻幸升仙三岛，不死解烧金。
听取百年曲，三叹有遗音。
会良朋，逢美景，酒频斟。
昔人已矣，松下泉底不如今。
幸遇重阳佳节，高处红萸黄菊，好把醉乡寻。
淡淡飞鸿没，千古共销魂。
偏赏中秋月，从古到如今。
金风玉露相间，别做一般清。
是处帘栊争卷，谁家管弦不动，乐世足欢情。
莫指关山路，空使翠蛾颦。
水精盘，鲈鱼脍，点新橙。
鹅黄酒暖，纤手传杯任频斟。
须惜晓参横后，直到来年今夕，十二数亏盈。
未必来年看，得似此回明。
平生看明月，西北有高楼。
如今羁旅，常叹茅屋暗悲秋。
闻说吴淞江上，有个垂虹亭好，结友漾轻舟。
记得蓬莱路，端是旧曾游。
趁黄鹄，湖影乱，海光浮。
绝尘胜处，合是不数白萍洲。
何物陶朱张翰，劝汝橙薤鲈脍，交错献还酬。
寄语梅仙道，来岁肯同不。
天宇著垂象，日月共回旋。
因何明月，偏被指点古来传。
浪语修成七宝，漫说霓裳九奏，阿姊最婵娟。
愤激书青奏，伏愿听臣言。
诏六丁，驱狡兔，屏痴蟾。
移根老桂，种在历历白榆边。
深锁广寒宫殿，不许姮娥歌舞，按次守星躔。
永使无亏缺，长对日团圆。
中秋一轮月，只和旧青冥。
都缘人意，须道今夕别般明。
是处登临开宴，争看吴歌楚舞，沈醉倒金尊。
各自心中事，悲乐几般情。
烛摧花，鹤惊露，忽三更。
舞茵未卷，玉绳低转便西倾。
认取眼前流景，试看月归何处，因甚有亏盈。
我自阖门睡，高枕笑浮生。
春寒未定。
是欲近清明，雨斜风横。
深闭朱门，尽日柳摇金井。
年光自趁飞花紧。
奈幽人、雪添双鬓。
谢山携妓，黄垆贳酒，旧愁慵整。
念壮节、漂零未稳。
负九江风笛，五湖烟艇。
起舞悲歌，泪眼自看清影。
新莺又向愁时听。
把人间、如梦深省。
旧溪鹤在，寻云弄水，是事休问。
放船千里凌波去。
略为吴山留顾。
云屯水府，涛随神女，九江东注。
北客翩然，壮心偏感，年华将暮。
念伊嵩旧隐，巢由故友，南柯梦、遽如许。
回首妖氛未扫，问人间、英雄何处。
奇谋报国，可怜无用，尘昏白羽。
铁锁横江，锦帆冲浪，孙郎良苦。
但愁敲桂棹，悲吟梁父，泪流如雨。
晓来极目同云，暧空降雪花零乱。
平生尘想，老来俗状，都齐惊散。
玉凤凌霄，素虬横海，一杯相劝。
任霓裳学舞，梅妆作面，终不似、天裁翦。
正是年华美满。
斗迎春、巧飞钗燕。
冲寒醉眼，倚空长揖，群仙笑粲。
说道瑶池，有人来报，西真开宴。
便争回蕊佩，高驰羽驾，卷东风转。
见梅惊笑，问经年何处，收香藏白。
似语如愁，却问我、何苦红尘久客。
观里栽桃，仙家种杏，到处成疏隔。
千林无伴，淡然独傲霜雪。
且与管领春回，孤标争肯接、雄蜂雌蝶。
岂是无情，知受了、多少凄凉风月。
寄驿人遥，和羹心在，忍使芳尘歇。
东风寂寞，可怜谁为攀折。
插天翠柳，被何人，推上一轮明月。
照我藤床凉似水，飞入瑶台琼阙。
雾冷笙箫，风轻环佩，玉锁无人掣。
闲云收尽，海光天影相接。
谁信有药长生，素娥新链就、飞霜凝雪。
打碎珊瑚，争似看、仙桂扶疏横绝。
洗尽凡心，满身清露，冷浸萧萧发。
明朝尘世，记取休向人说。
晚凉可爱，是黄昏人静，风生萍叶。
谁做秋声穿细柳，初听寒蝉凄切。
旋采芙蓉，重熏沈水，暗里香交彻。
拂开冰簟，小床独卧明月。
老来应免多情，还因风景好，愁肠重结。
可惜良宵人不见，角枕兰衾虚设。
宛转无眠，起来闲步，露草时明灭。
银河西去，画楼残角呜咽。
老来可喜，是历遍人间，谙知物外。
看透虚空，将恨海愁山，一时挼碎。
免被花迷，不为酒困，到处惺惺地。
饱来觅睡，睡起逢场作戏。
休说古往今来，乃翁心里，没许多般事。
也不蕲仙不佞佛，不学栖栖孔子。
懒共贤争，从教他笑，如此只如此。
杂剧打了，戏衫脱与呆底。
素秋天气，是登山临水，昔人悲处。
我遇清时无个事，好约莺迁鸿翥。
旋整兰舟，多携芳酝，笑里轻帆举。
松江缆月，望云飞棹延伫。
别乘文雅风流，新词光万丈，珠连锦聚。
恨不同游，指浩渺、玉宇琼楼相付。
桂子收香，蟾辉采露，暂辍尊前舞。
丝囊封寄，倩他双翠衔去。
腊回春近，正日添宫线，香传梅驿。
玉律冰壶此际显，天与奇才英识。
贯日孤忠，凌云独志，曾展回天力。
功名由命，等闲却铩鸾翮。
谁信夫子如今，眠云情意稳，风尘机息。
邂逅初心得计处，伊水鸥闲波碧。
但恐天教，经纶缘在，未遂紫烟客。
君王图旧，看公归觐京国。
放船纵棹，趁吴江风露，平分秋色。
帆卷垂虹波面冷，初落萧萧枫叶。
万顷琉璃，一轮金鉴，与我成三客。
碧空寥廓，瑞星银汉争白。
深夜悄悄鱼龙，灵旗收暮霭，天光相接。
莹澈乾坤，全放出、叠玉层冰宫阙。
洗尽凡心，相忘尘世，梦想都销歇。
胸中云海，浩然犹浸明月。
枕海山横，陵江潮去，雉堞秋风残照。
闲寻桂子，试听菱歌，湖上晚来凉好。
几处兰舟，采莲游女，归去隔花相恼。
奈长安不见，刘郎已老，暗伤怀抱。
谁信得、旧日风流，如今憔悴，换却五陵年少。
逢花倒趓，遇酒坚辞，常是懒歌慵笑。
除奉天威，扫平狂虏，整顿乾坤都了。
共赤松携手，重骑明月，再游蓬岛。
折芙蓉弄水，动玉佩、起秋风。
正柳外闲云，溪头淡月，映带疏钟。
人间厌谪堕久，恨霓旌未返碧楼空。
且与时人度日，自怜怀抱谁同。
当时种玉五云东。
露冷夜耕龙。
念瑞草成畦，琼蔬未采，尘染衰容。
谁知素心未已，望清都绛阙有无中。
寂寞归来隐几，梦听帝乐冲融。
指荣河峻岳，锁胡尘、几经秋。
叹故苑花空，春游梦冷，万斛堆愁。
簪缨散、关塞阻，恨难寻杏馆觅瓜畴。
凄惨年来岁往，断鸿去燕悠悠。
拘幽。
化碧海西头。
剑履问谁收。
但易水歌传，子山赋在，青史名留。
吾曹镜中看取，且狂歌载酒古扬州。
休把霜髯老眼，等闲清泪空流。
风流老峭，负不群奇表。
弹指超凡怎由教。
把俗儒故纸，推向一边，三界外、寻得一场好笑。
尘缘无处趓，应见宰官，苦行公心众难到。
这功名富贵，有也寻常，管做得、越古超今神妙。
待接得、众生总成佛，向酒肆淫房，再逞年少。
何人不爱，是江梅红绽。
雪野寒空冻云晚。
照清溪绰约，粉艳先春，包绛萼、姑射冰肌自暖。
上林花万品，都借风流，国色天香任欣羡。
共素娥青女，一笑相逢，人不见、悄悄霜宫月殿。
想乘云、是在玉皇前，粲蕊佩明珰，侍清都燕。
鹏海风波，鹤巢云水，梦残身寄尘寰。
老来穷健，无闷也无欢。
随分饥餐困睡，浑忘了、秋热春寒。
清平世，闲人自在，乘兴访溪山。
渔竿。
要老伴，浮江载酒，舣棹观澜。
倩轻鸥假道，白鹭随轩。
直到垂虹亭上，惊怪我、却做仙官。
中秋月，披襟四顾，不似在人间。
花满金盆，香凝碧帐，小楼晓日飞光。
有人相伴，开镜点新妆。
脸嫩琼肌著粉，眉峰秀、波眼宜长。
云鬟就，玉纤溅水，轻笑换明珰。
檀郎。
犹恣意，高欹凤枕，慵下银床。
问今日何处，斗草寻芳。
不管余酲未解，扶头酒、亲捧瑶觞。
催人起，雕鞍翠幰，乘露看姚黄。
吴越东风起，江南路，芳草绿争春。
倚危楼纵目，绣帘初卷，扇边寒减，竹外花明。
看西湖、画船轻泛水，茵幄稳临津。
嬉游伴侣，两两携手，醉回别浦，歌遏南云。
有客愁如海，江山异，举目暗觉伤神。
空想故园池阁，卷地烟尘。
但且恁、痛饮狂歌，欲把恨怀开解，转更销魂。
只是皱眉弹指，冷过黄昏。
嵩高维岳，图书之渊，西都二室三川。
神鼎定金，麟符刻玉，英灵未称河山。
谁再整乾坤。
是挺生真主，浴日开天。
御归梁苑，驾回汾水凤楼闲。
升平运属当千。
眷凝旒暇日，西顾依然。
银汉诏虹，瑶台赐碧，一新瑞气祥烟。
重到帝居前。
怪鹊桥龙阙，飞下人间。
父老欢呼，翠华来也太平年。
红炉围锦，翠幄盘雕，楼前万里同云。
青雀窥窗，来报瑞雪纷纷。
开帘放教飘洒，度华筵、飞入金尊。
斗迎面，看美人呵手，旋浥罗巾。
莫说梁园往事，休更羡、越溪访戴幽人。
此日西湖真境，圣治中兴。
直须听歌按舞，任留香、满酌杯深。
最好是，贺丰年、天下太平。
远寻花。
正风亭霁雨，烟浦移沙。
缓提金勒，路拥桃叶香车。
凭高帐饮，照羽觞、晚日横斜。
六朝浪语繁华。
山围故国，绮散余霞。
无奈尊前万里客，叹人今何在，身老天涯。
壮心零落，怕听叠鼓掺挝。
江浮醉眼，望浩渺、空想灵槎。
曲终泪湿琵琶。
谁扶上马，不省还家。
七十衰翁，告老归来，放怀纵心。
念聚星高宴，围红盛集，如何著得，华发陈人。
勉意追随，强颜陪奉，费力劳神恐未真。
君休怪，近频辞雅会，不是无情。
岩扃。
旧菊犹存。
更松偃、梅疏新种成。
爱静窗明几，焚香宴坐，闲调绿绮，默诵黄庭。
莲社轻舆，雪溪小棹，有兴何妨寻弟兄。
如今且，趓花迷酒困，心迹双清。
凭高望远，云断路迷，山簇暮寒凄紧。
兰菊如斯，燕子怎知秋尽。
想闺中、锦换新翻晕。
自解佩匆匆散后，鸳鸯到今难问。
只得愁成病。
是悔上瑶台，误留金枕。
不忍相忘，万里再寻音信。
奈飘风、不许蓬莱近。
又一番、冻雨凄凉，送归鸿成阵。
夜饮西真洞。
群仙惊戏弄。
素娥传酒袖凌风，送送送。
吸尽金波，醉朝天阙，斗班星拱。
碧简承新宠。
紫微恩露重。
忽然推枕草堂空。
梦梦梦。
帐冷衾寒，月斜灯暗，画楼钟动。
宴阕。
散津亭鼓吹扁舟发。
离魂黯、隐隐阳关彻。
更风愁雨细添凄切。
恨结。
叹良朋雅会轻离诀。
一年价、把酒风花月。
便山遥水远分吴越。
书倩雁，梦借蝶。
重相见、且把归期说。
只愁到他日，彼此萍踪别。
总难如、前会时节。
溪清水浅，月胧烟淡，玉破梅梢未遍。
横枝依约影如无，但风里、空香数点。
乘风欲去，凌波难住，谁见红愁粉怨。
夜深青女湿微霜，暗香散、广寒宫殿。
今年冬后，黄花初绽。
莫怪时光较晚。
晓来玉露浥芳丛，莹秀色、无尘到眼。
支筇驻屐，徘徊篱畔。
弄酌金杯自泛。
须添罗幕护风霜，要留与、疏梅相见。
姮娥怕闹，银蟾传令，且与遮鸾翳凤。
直须人睡俗尘清，放云汉、冰轮徐动。
山翁散发，披衣松下，琴奏瑶池三弄。
曲终鹤警露华寒，笑浊世、饶伊做梦。
携琴寄鹤，辞山别水，乘兴随云做客。
囊中欲试紫金丹，待点化、鸾红凤碧。
谁知到此，玉梯无路，天上难通消息。
不如却趁白云归，免误使、山英扫迹。
竹西散策，花阴围坐，可恨来迟几日。
披香不觉玉壶空，破酒面、飞红半湿。
悲歌醉舞，九人而已，总是天涯倦客。
东风吹泪故园春，问我辈、何时去得。
白鸥欲下，金鱼不去，圆叶低开蕙帐。
轻风冷露夜深时，独自个、凌波直上。
幽阑共晚，明珰难寄，尘世教谁将傍。
会寻织女趁灵槎，泛旧路、银河万丈。
西子溪头春到也，大家追趁芳菲。
盘雕翦锦换障泥。
花添金凿落，风展玉东西。
先探谁家梅最早，雪儿桂子同携。
别翻舞袖按新词。
从今排日醉，醉过牡丹时。
堪笑一场颠倒梦，元来恰似浮云。
尘劳何事最相亲。
今朝忙到夜，过腊又逢春。
流水滔滔无住处，飞光匆匆西沈。
世间谁是百年人。
个中须著眼，认取自家身。
直自凤凰城破后，擘钗破镜分飞。
天涯海角信音稀。
梦回辽海北，魂断玉关西。
月解重圆星解聚，如何不见人归。
今春还听杜鹃啼。
年年看塞雁，一十四番回。
最好中秋秋夜月，常时易雨多阴。
难逢此夜更无云。
玉轮飞碧落，银幕换层城。
桂子香浓凝瑞露，中兴气象分明。
酒楼灯市管弦声。
今宵谁肯睡，醉看晓参横。
生长西都逢化日，行歌不记流年。
花间相过酒家眠。
乘风游二室，弄雪过三川。
莫笑衰容双鬓改，自家风味依然。
碧潭明月水中天。
谁闲如老子，不肯作神仙。
纱帽篮舆青织盖，儿孙从我嬉游。
绿池红径雨初收。
秾桃偏会笑，细柳几曾愁。
随分盘筵供笑语，花间社酒新篘。
踏歌起舞醉方休。
陶潜能啸傲，贺老最风流。
几日春愁无意绪，捻金翦绥慵拈。
小楼终日怕凭阑。
一双新泪眼，千里旧关苦恨碧云音信断，只教征雁空还。
早知盟约是虚言。
枉裁诗字锦，悔寄泪痕笺。
信取虚空无一物，个中著甚商量。
风头紧后白云忙。
风元无去住，云自没行藏。
莫听古人闲语话，终归失马亡羊。
自家肠肚自端详。
一齐都打碎，放出大圆光。
草草园林作洛川。
碧宫红塔借风烟。
虽无金谷花能笑，也有铜驼柳解眠。
春似旧，酒依前。
何妨倚杖雪垂肩。
五陵侠少今谁健，似我亲逢建武年。
检尽历头冬又残。
爱他风雪忍他寒。
拖条竹杖家家酒，上个篮舆处处山。
添老大，转痴顽。
谢天教我老来闲。
道人还了鸳鸯债，纸帐梅花醉梦间。
我是清都山水郎。
天教分付与疏狂。
曾批给雨支风券，累上留云借月章。
诗万首，酒千觞。
几曾著眼看侯王。
玉楼金阙慵归去，且插梅花醉洛阳。
唱得梨园绝代声。
前朝惟数李夫人。
自从惊破霓裳后，楚奏吴歌扇里新。
秦嶂雁，越溪砧。
西风北客两飘零。
尊前忽听当时曲，侧帽停杯泪满巾。
曾为梅花醉不归。
佳人挽袖乞新词。
轻红遍写鸳鸯带，浓碧争斟翡翠卮。
人已老，事皆非。
花前不饮泪沾衣。
如今但欲关门睡，一任梅花作雪飞。
画舫东时洛水清。
别离心绪若为情。
西风挹泪分携后，十夜长亭九梦君。
云背水，雁回汀。
只应芳草见离魂。
前回共采芙蓉处，风自凄凄月自明。
竹粉吹香杏子丹。
试新纱帽紵衣宽。
日长几案琴书静，地僻池塘鸥鹭闲。
寻汗漫，听潺湲。
淡然心寄水云间。
无人共酌松黄酒，时有飞仙暗往还。
至节先庚欲雪天。
玳筵围锦帐青氈。
嫖姚副帅招佳客，太守高明别乘贤。
歌宛转，舞蹁跹。
金钗十二拥婵娟。
老人南极星边住，也趁梅花听管弦。
凤烛星球初试灯。
冰轮碾破碧棱层。
来宵虽道十分满，未必胜如此夜明。
留上客，换瑶觥。
任教楼外晓参横。
春风从旧偏怜我，那更姮娥是故人。
通处灵犀一点真。
堪随紫橐步红茵，个中自是神仙住，花作帘栊玉作人。
偏淡静，最尖新。
等闲舞雪振歌尘。
若教宋玉尊前见，应笑襄王梦里寻。
天上人间酒最尊。
非甘非苦味通神。
一杯能变愁山色，三笺全迥冷谷春。
欢后笑，怒时瞋。
醒来不记有何因。
古时有个陶元亮，解道君当恕醉人。
有个仙人捧玉卮。
满斟坚劝不须辞。
瑞龙透顶香难比，甘露浇心味更奇。
开道域，洗尘机。
融融天乐醉瑶池。
霓裳拽住君休去，待我醒时更一瓻。
不系虚舟取性颠。
浮河泛海不知年。
乘风安用青帆引，逆浪何须锦缆牵。
云荐枕，月铺氈，无朝无夜任横眠。
太虚空里知谁管，有个明官唤做天。
极目江湖水浸云。
不堪回首洛阳春。
天津帐饮凌云客，花市行歌绝代人。
穿绣陌，踏香尘。
满城沈醉管弦声。
如今远客休惆怅，饱向皇都见太平。
老后人间无处去。
多谢碧桃留我住。
红尘回步旧烟霞，清境开扉新院宇。
隐几日长香一缕。
风散飞花红不聚。
眼前寻见自家春，罢问玉霄云海路。
前日寻梅椒样缀。
今日寻梅蜂已至。
乍开绛萼欲生香，略绽粉苞先有意。
故人今日升沈异。
定是江南无驿使。
自调弦管自开尊，笑把花枝花下醉。
邻家相唤，酒熟闲相过。
竹径引篮舆，会乡老、吾曹几个。
沈家姊妹，也是可怜人，回巧笑，发清歌，相间花间坐。
高谈阔论，无可无不可。
幸遇太平年，好时节、清明初破。
浮生春梦，难得是欢娱，休要劝，不须辞，醉便花间卧。
琼蔬玉蕊。
久寄清虚里。
春到碧溪东，下白云、寻桃问李。
弹簧吹叶，懒傍少年场，遗楚佩，觅秦箫，踏破青鞋底。
河桥酒熟，谁解留侬醉。
两袖拂飞花，空一春、凄凉憔悴。
东风误我，满帽洛阳尘，唤飞鸿，遮落日，归去烟霞外。
西真姊妹。
只这梅花是。
乘醉下瑶池，粉燕支、何曾梳洗。
冰姿素艳，无意压群芳，独自笑，有时愁，一点心难寄。
雪添蕊佩。
霜护盈盈泪。
尘世悔重来，梦凄凉，玉楼十二。
教些香去，说与惜花人，云黯淡，月朦胧，今夜谁同睡。
夜来雨过，桃李将开遍。
策杖引儿童，也学人、随莺趁燕。
青天许大，多少好风光，一岁去，一春来，只恁空撩乱。
西池琼苑。
游赏人何限。
玉勒拥朱轮，各骋些、新欢旧怨。
都齐醉也，说甚是和非，我笑他，他不觉，花落春风晚。
东风不住。
几阵黄梅雨。
风外晓莺声，怨飘零、花残春暮。
鸳鸯散后，供了十年愁，怀旧事，想前欢，忍记丁宁语。
尘昏青镜，休照孤鸾舞。
烟锁凤楼空，问吹箫、人今何处。
小窗惊梦，携手似平生，阳台路。
行云去。
目断山无数。
西江东去，总是伤时泪。
北陆日初长，对芳尊、多悲少喜。
美人去后，花落几春风，杯漫洗。
人难醉。
愁见飞灰细。
梅边雪外。
风味犹相似。
迤逦暖乾坤，仗君王、雄风英气。
吾曹老矣，端是有心人、追剑履。
辞黄绮。
珍重萧生意。
先生馋病老难医。
赤米餍晨炊。
自种畦中白菜，腌成饔里黄薤。
肥葱细点，香油慢焰，汤饼如丝。
早晚一杯无害，神仙九转休痴。
先生筇杖是生涯。
挑月更担花。
把住都无憎爱，放行总是烟霞。
飘然携去，旗亭问酒，萧寺寻茶。
恰似黄鹂无定，不知飞到谁家。
当年弹铗五陵间。
行处万人看。
雪猎星飞羽箭，春游花簇雕鞍。
飘零到此，天涯倦客，海上苍颜。
多谢江南苏小，尊前怪我青衫。
东方千骑拟三河。
灯夕试春罗。
想是蟾宫高会，暂留暮雨姮娥。
使君燕喜，王孙赋就，桃叶秋波。
弱柳移来娇舞，落梅换了行歌。
闲愁无奈指频弹。
芳景为谁残。
可惜良宵虚过，且容草草谋欢。
招要楚雨，留连汉佩，多谢青鸾。
浓艳暗香争暖，罗帷不用遮寒。
夜来听雪晓来看。
惊失却尘寰。
摇撼琼林玉树，心疑身是仙官。
乘风缥缈，凌空径去，不怕高寒。
却被孤鸿相劝，何如且在人间。
登临何处自销忧。
直北看扬州。
朱雀桥边晚市，石头城下新秋。
昔人何在，悲凉故国，寂寞潮头。
个是一场春梦，长江不住东流。
胸中尘士久无奇。
今夕借清辉。
歌纵群英诸彦，舞狂蕙带荷衣。
鸳鸯湖上，波平岸远，酒酽鱼肥。
好是中秋圆月，分明天下人知。
红稀绿暗掩重门。
芳径罢追寻。
已是老于前岁，那堪穷似他人。
一杯自劝，江湖倦客，风雨残春。
不是酴醿相伴，如何过得黄昏。
清露湿幽香。
想瑶台、无语凄凉。
飘然欲去，依然如梦，云度银潢。
又是天风吹淡月，佩丁东、携手西厢。
冷冷玉磬，沈沈素瑟，、舞遍霓裳。
海山翠叠。
夕阳殷雨云堆雪。
鹧鸪声里蛮花发。
我共扁舟，江上两萍叶。
东风落酒愁难说。
谁教春梦分胡越。
碧城芳草应销歇。
曾识刘郎，惟有半弯月。
倚晴空。
正三洲下叶，七泽收虹。
叹年光催老，身世飘蓬。
南歌客，新丰酒，但万里、云水俱东。
谢故人，解系船访我，脱帽相从。
人世欢易失，尊俎且更从容。
任酒倾波碧，烛翦花红。
君向楚，我归秦，便分路、青竹丹枫。
恁时节，漫梦凭夜蝶，书倩秋鸿。
曾醉武陵溪，竹深花好。
玉佩云鬟共春笑。
主人好事，坐客雨巾风帽。
日斜青凤舞，金尊倒。
歌断渭城，月沈星晓。
海上归来故人少。
旧游重到。
但有夕阳衰草。
恍然真一梦，人空老。
早起未梳头，小园行遍。
拄杖穿花露犹泫。
菊篱瓜畹。
最喜引枝添蔓。
先生独自笑，流莺见。
著意访寻，幽香国艳。
千里移根未为远。
浅深相间。
最要四时长看。
群芳休怪我，归来晚。
一个小园儿，两三亩地。
花竹随宜旋装缀。
槿篱茅舍，便有山家风味。
等闲池上饮，林间醉。
都为自家，胸中无事。
风景争来趁游戏。
称心如意。
剩活人间几岁。
洞天谁道在，尘寰外。
挂帘等月阑干曲。
厌永昼、劳烟倦局。
单衣汗透鲛绡缩。
脱帽梳犀枕玉。
移床就、碧梧翠竹。
寄语倩、姮娥伴宿。
轻风淡露清凉足。
云缀银河断续。
听蝉翦叶迎秋燕。
画戟散、金铺开遍。
清风占住秦筝怨。
楼上衙牌易晚。
飞雨过、绣幕尽卷。
借水沈、龙涎旋碾。
金盆弄水停歌扇。
凉在冰肌粉面。
残春庭院东风晓。
细雨打、鸳鸯寒峭。
花尖望见秋千了。
无路踏青斗草。
人别后、碧云信杳。
对好景、愁多欢少。
等他燕子传音耗。
红杏开也未到。
木落江南感未平。
雨萧萧、衰鬓到今。
甚处是长安路，水连空、山锁暮云。
老人对酒今如此，一番新、残梦暗惊。
又是洒黄花泪，问明年、此会怎生。
芝房并蒂空称瑞。
几曾见、香旎旎。
也不论兰休比蕙。
王孙高韵，说得的当，不减唐诸李。
今朝影落琼杯里。
共才子佳人斗高致。
莫道衰翁都无意。
为他丰韵，为他情味，锁得真个醉。
住近沈香浦，门前蕙草春。
鸳鸯飞下柘枝新。
见弄青梅初著、翠罗裙。
怕唤拈歌扇，嫌催上舞茵。
几时微步不生尘。
来作维摩方丈、散花人。
瘦仙人，穷活计。
不养丹砂，不肯参同契。
两顿家餐三觉睡。
闭著门儿，不管人闲事。
又经年，知几岁。
老屋穿空，幸有天遮蔽。
不饮香醑常似醉。
白鹤飞来，笑我颠颠地。
酒壶空，歌扇去。
独倚危楼，无限伤心处。
芳草连天云薄暮。
故国山河，一阵黄梅雨。
有奇才，无用处。
壮节飘零，受尽人间苦。
欲指虚无问征路。
回首风云，未忍辞明主。
圆月又中秋。
南海西头。
蛮云瘴雨晚难收。
北客相逢弹泪坐，合恨分愁。
无酒可销忧。
但说皇州。
天家宫阙酒家楼。
今夜只应清汴水，呜咽东流。
风约雨横江。
秋满篷窗。
个中物色侭凄凉。
更是行人行未得，独系归艎。
拥被换残香。
黄卷堆床。
开愁展恨翦思量。
伊是浮云侬是梦，休问家乡。
白菊好开迟。
冷蝶空迷。
沾风惹露也随时。
何事深藏偏在后，天性难移。
陶令最怜伊。
同病相医。
寒枝瘦叶更栽培。
直待群芳零落后，独殿东篱。
占秋呈瑞。
四海杨公子。
蹋拖尚带蓬壶体。
清新春草句，潇洒兰亭字。
宦情少，眠云弄月知心事。
此去应无滞。
稳步烟霄地。
鹏万里，鹤千岁。
他年黄阁老，访我清溪醉。
青凤舞，贻君万斛瑶花蕊。
红药花前欲送春。
金鞭柘弹趁芳尘。
故傍绣帘挼柳线。
恰见。
淡梳妆映瘦腰身。
闲倚金铺书闷字。
尤殢。
为谁憔悴减心情。
放下彩毫匀粉泪。
弹指。
你不知人是不知人。
梅倚江娥，日舒宫线。
老人星唤群仙宴。
泛杯玉友暖飞浮，堆盘金橘光零乱。
听命宽心，随缘适愿。
痴狂赢取身长健。
醉中等看碧桃春，尊前莫问蓬莱浅。
花涨藤江，草熏鸭步。
锦帆兰棹分春去。
二翁元是一溪云，暂为山北山南雨。
绿酒多斟，白须休觑。
飞丹约定烟霞侣。
与君先占赤城春，回桡早趁桃源路。
一夜雨声连晓。
青灯相照。
旧时情绪此时心，花不见、人空老。
可惜春光闲了。
阴多晴少。
江南江北水连云，问何处、寻芳草。
惯被好花留住。
蝶飞莺语。
少年场上醉乡中，容易放、春归去。
今日江南春暮。
朱颜何处。
莫将愁绪比飞花，花有数、愁无数。
谁转琵琶弹侧调。
征尘万里伤怀抱。
客散黄昏庭院悄。
灯相照。
春寒燕子归来早。
可惜韶光虚过了。
多情人已非年少。
只恐莺啼春又老。
知音少。
人间何处寻芳草。
鉴水稽山尘不染。
归来贺老身强健。
有客跨鲸游汗漫。
留羽扇。
玉船取酒青鸾劝。
莫恨飞花容易散。
仙家风味何曾减。
春色一壶丹九转。
堪为伴。
雕梁幸有轻盈燕。
畏暑闲寻湖上径。
雨丝断送凉成阵。
风里芙蓉斜不整。
沈红影。
约回萍叶波心静。
催唤吴姬迎小艇。
妆花烛焰明相映。
饮到夜阑人却醒。
风雨定。
欲归更把阑干凭。
炎昼永，初夜月侵床。
露卧一丛莲叶畔，芙蓉香细水风凉。
枕上是仙乡。
浮世事，能有几多长。
白日明朝依旧在，黄花非晚是重阳。
不用苦思量。
连云衰草，连天晚照，连山红叶。
西风正摇落，更前溪呜咽。
燕去鸿归音信绝。
问黄花、又共谁折。
征人最愁处，送寒衣时节。
宫样细腰身。
玉带罗衫稳试新。
小底走来宣对御，催频。
曲殿西厢小苑门。
歌舞斗轻盈。
不许杨花上锦茵。
劝得君王真个醉，承恩。
金凤红袍印粉痕。
风雪打黄昏。
别殿无人早闭门。
拜了天香罗袖冷，低颦。
催灭银灯解绣裙。
金鸭卧残薰。
看破屏风数泪痕。
回首昭阳天样远，销魂。
又过梅花一番春。
宝篆香沈。
锦瑟尘侵。
日长时、懒把金针。
裙腰暗减，眉黛长颦。
看梅花过，梨花谢，柳花新。
春寒院落，灯火黄昏。
悄无言、独自销魂。
空弹粉泪，难托清尘。
但楼前望，心中想，梦中寻。
元来老子曾垂教。
挫锐和光为妙。
因甚不听他，强要争工巧。
只为忒惺惺，惹尽闲烦恼。
你但莫、多愁早老。
你但且、不分不晓。
第一随风便倒拖，第二君言亦大好。
管取没人嫌，便总道、先生俏。
飘萧我是孤飞雁。
不共红尘结怨。
几度蓬莱清浅。
侧翅曾傍看。
有时飞入西真院。
许趁风光流转。
玉蕊绿花开遍。
可惜无人见。
小园雨霁秋光转。
天气微寒犹暖。
黄菊红蕉庭院。
翠径苔痕软。
眼前明快眉间展。
细酌霞觞不浅。
一曲广陵弹遍。
目送飞鸿远。
雨斜风横香成阵。
春去空留春恨。
欢少愁多因甚。
燕子浑难问。
碧尖蹙损眉慵晕。
泪湿燕支红沁。
可惜海棠吹尽。
又是黄昏近。
西楼几日无人到。
依旧红围绿绕。
楼下落花谁扫。
不见长安道。
碧云望断无音耗。
倚遍阑干残照。
试问泪弹多少。
湿遍楼前草。
谁能留得朱颜住。
枉了百般辛苦。
争似萧然无虑。
任运随绿去。
人人放著逍遥路。
只怕君心不悟。
弹指百年今古。
有甚成亏处。
玉笙吹彻清商后。
寂寞弓弯舞袖。
巧画远山不就。
只为眉长皱。
灵犀望断星难透。
立到凄凉时候。
今夜月明如昼。
人共梅花瘦。
春雨细如尘，楼外柳丝黄湿。
风约绣帘斜去，透窗纱寒碧。
美人慵翦上元灯，弹泪倚瑶瑟。
却上紫姑香火，问辽东消息。
春雨挠元宵，花绽柳眠无力。
风峭画堂帘幕。
卷金泥红湿。
王孙开宴聚娇饶，越山洗愁碧。
休说凤凰城里，少年时踪迹。
惊见老仙来，触目琳琅奇绝。
打酒道人林下，奏醉翁三叠。
接罗倾倒海云飞，物色又催别。
回棹晚江春雨，胜剡溪风雪。
春去尚堪寻，莫恨老来难却。
且趁禁烟百七，醉残英余萼。
坐间玉润赋妍辞，情语见真乐。
引满癭杯竹笺，胜黄金凿落。
摇首出红尘，醒醉更无时节。
活计绿蓑青笠，惯披霜冲雪。
晚来风定钓丝闲，上下是新月。
千里水天一色，看孤鸿明灭。
眼里数闲人，只有钓翁潇洒。
已佩水仙宫印，恶风波不怕。
此心那许世人知，名姓是虚假。
一棹五湖三岛，任船儿尖要。
渔父长身来，只共钓竿相识。
随意转船回棹，似飞空无迹。
芦花开落任浮生，长醉是良策。
昨夜一江风雨，都不曾听得。
拨转钓鱼船，江海尽为吾宅。
恰向洞庭沽酒，却钱塘横笛。
醉颜禁冷更添红，潮落下前碛。
经过子陵滩畔，得梅花消息。
短棹钓船轻，江上晚烟笼碧。
塞雁海鸥分路，占江天秋色。
锦鳞拨刺满篮鱼，取酒价相敌。
风顺片帆归去，有何人留得。
猛向这边来，得个信音端的。
天与一轮钓线，领烟波千亿。
红尘今古转船头，鸥鹭已陈迹。
不受世间拘束，任东西南北。
绿泛一瓯云，留住欲飞胡蝶。
相对夜深花下，洗萧萧风月。
从容言笑醉还醒，争忍便轻别。
只愿主人留客，更重斟金叶。
失却故山云，索手指空为客。
莼菜鲈鱼留我，住鸳鸯湖侧。
偶然添酒旧壶卢，小醉度朝夕。
吹笛月波楼下，有何人相识。
深住小溪春，好在柳枝桃叶。
风淡水轩人静，数双飞胡蝶。
日长时有一莺啼，兰佩为谁结。
销散旧愁新恨，泛琴心三叠。
我不是神仙，不会炼丹烧药。
只是爱闲耽酒，畏浮名拘缚。
种成桃李一园花，真处怕人觉。
受用现前活计，且行歌行乐。
昨日晴。
今日阴。
楼下飞花楼上云。
阑干双泪痕。
江南人。
江北人。
一样春风两样情。
晚寒潮未平。
海云黄。
橘洲霜。
如箭滩流石似羊。
溪船十丈长。
人难量。
水难量。
过险方知著甚忙。
归休老醉乡。
翦胜迎春后，和风入律频催。
前回下叶飞霜处，红绽一枝梅。
正遇时调玉烛，须添酒满金杯。
寻芳伴侣休闲过，排日有花开。
万里飘零南越，山引泪，酒添愁。
不见凤楼龙阙、又惊秋。
九日江亭闲望，蛮树绕，瘴云浮。
肠断红蕉花晚、水西流。
蛮径寻春春早，千点雪，已飞梅。
席地插花传酒、日西催。
莫作楚囚相泣，倾银汉，洗瑶池。
看尽人间桃李、拂衣归。
淡淡薰风庭院，青青过雨园林。
铜驼陌上旧莺声。
今日江边重听。
落帽酒中有趣，题桥琴里无心。
香残沈水缕烟轻。
花影阑干人静。
琴上金星正照，砚中瞿鸟眼相青。
闲来自觉有精神。
心海风恬浪静。
且喜面前花好，更听林外莺新。
瓮头清辣洞庭春。
醉里徐行路稳。
元是西都散汉，江南今日衰翁。
从来颠怪更心风。
做尽百般无用。
屈指八旬将到，回头万事皆空。
云间鸿雁草间虫。
共我一般做梦。
穷后常如囚系，老来半似心风。
饥蚊饿蚤不相容。
一夜何曾做梦。
被我不扇不捉，廓然总是虚空。
寺钟官角任西东。
别弄些儿骨董。
世事短如春梦，人情薄似秋云。
不须计较苦劳心。
万事原来有命。
幸遇三杯酒好，况逢一朵花新。
片时欢笑且相亲。
明日阴晴未定。
日日深杯酒满，朝朝小圃花开。
自歌自舞自开怀。
且喜无拘无碍。
青史几番春梦，黄泉多少奇才。
不须计较与安排。
领取而今现在。
正月天饶阴雨，江南寒在晨朝。
娇莺声袅杏花梢。
暗淡绿窗春晓。
好梦空留被在，新愁不共香销。
小楼帘卷路迢迢。
望断天涯芳草。
织素休寻往恨，攀条幸有前缘。
隔河彼此事经年。
且说蓬莱清浅。
障面重新团扇，倾鬟再整花钿。
歌云舞雪画堂前。
长共阿郎相见。
挼花弄扇。
碧斗遥山眉黛晚。
白玉阑干。
倚遍春风翠袖寒。
难寻可见。
何似一双青翅燕。
人瘦春残。
芳草连云日下山。
寻花携李。
红漾轻舟汀柳外。
小簇春山。
溪雨岩云不饱帆。
相逢心醉。
容易堆盘银烛泪。
痛饮何言。
犀箸敲残玉酒船。
东风桃李。
春水绿波花影外。
载酒胥山。
祓禊相期落锦帆。
吾曹一醉。
却笑新亭人有泪。
相对清言。
不觉黄昏雨打船。
闲人行李。
羽扇芒鞋尘世外。
一叠溪山。
也解分风送客帆。
时平易醉。
无复惊心并溅泪。
长揖忘言。
回棹桃花插满船。
刘郎已老。
不管桃花依旧笑。
要听琵琶。
重院莺啼觅谢家。
曲终人醉。
多似浔阳江上泪。
万里东风。
国破山河落照红。
慵歌怕酒。
今日春衫惊著瘦。
双燕帘栊。
金鸭香沈客泪中。
琵琶重听。
谁信人间多少恨。
落日东风。
吹得桃花满院红。
古人误我。
独舞西风双泪堕。
鹤去无踪。
木落西陵返照红。
人间难住。
掷下酒杯何处去。
楼锁钟残。
山北山南两点烟。
无知老子。
元住渔舟樵舍里。
暂借权监。
持节纡朱我甚惭。
不能者止。
免苦龟肠忧虎尾。
身退心闲。
剩向人间活几年。
斫鱼作鮓。
酒面打开香可醡。
相唤同来。
草草杯盘饮几杯。
人生虚假。
昨日梅花今日谢。
不醉何为。
从古英雄总是痴。
今年梅晚。
懒趁寿阳钗上燕。
月唤霜催。
不肯人间取次开。
低鬟掩袂。
愁寄玉阑金井外。
粉瘦香寒。
独抱深心一点酸。
无人惜我。
我自殷勤怜这个。
恧峭惺惺。
不肯随人独自行。
乾坤许大。
只在棘针尖上坐。
依旧多情。
搂著虚空睡到明。
年衰人老。
矍铄支离君莫笑。
白日青天。
我自心情胜少年。
超凡入妙。
游戏神通随意到。
酒圣诗仙。
舞棹虚空驾铁船。
虚空无碍。
你自痴迷不自在。
撒手游行。
到处笙歌拥路迎。
天然美满。
不用些儿心计算。
莫听先生。
引入深山百丈坑。
无人请我。
我自铺氈松下坐。
酌酒裁诗。
调弄梅花作侍儿。
心欢易醉。
明月飞来花下睡。
醉舞谁知。
花满妙巾月满杯。
花随人去。
今夜钱塘江上雨。
宿酒残更。
潮过西窗不肯明。
小罗金缕。
结尽同心留不住。
何处长亭。
绣被春寒掩翠屏。
有何不可。
依旧一枚闲底我。
饭饱茶香。
瞌睡之时便上床。
百般经过。
且喜青鞋蹋不破。
小院低窗。
桃李花开春昼长。
江南春水。
罗幕黄昏寒未退。
好个相知。
唱到姮娥敛黛眉。
夜阑人醉。
风露无情花有泪。
画角残时。
一片参旗红杏西。
淮海秋风，冶城飞下扬州叶。
画船催发。
倾酒留君别。
卧倒金壶，相对天涯客。
阳关彻。
大江横绝。
泪湿杯中月。
客梦初回，卧听吴语开帆索。
护霜云薄。
淡淡芙蓉落。
画舫无情，人去天涯角。
思量著。
翠蝉金雀。
别后新梳掠。
至日春云，万般祥瑞朝来奏。
太平时候。
乐事家家有。
玉指呵寒，酥点梅花瘦。
金杯酒。
与君为寿。
只愿人长久。
春雨春风，问谁染就江南草。
燕娇莺巧。
只是参军老。
今古红尘，愁了人多少。
尊前好。
缓歌低笑。
醉向花间倒。
绿径朱阑，暖烟晴日春来早。
自家亭沼。
不问人寻讨。
携酒提篮，儿女相随到。
风光好。
醉欹纱帽。
索共梅花笑。
狂踪怪迹。
谁料年老，天涯为客。
帆展霜风，船随江月，山寒波碧。
如今著处添愁，怎忍看、参西雁北。
洛浦莺花，伊川云水，何时归得。
松江胜集。
中秋载酒，幽人闲客。
云将迟疑，桂娥羞涩，一欢难得。
天怜我辈凄凉，借万里、晴空湛碧。
浩浩烟波，堂堂风月，今夕何夕。
红分翠别。
宿酒半醒，征鞍将发。
楼外残钟，帐前残烛，窗边残月。
想伊绣枕无眠，记行客、如今去也。
心下难弃，眼前难觅，口头难说。
梅蒸乍热。
无处散策，芳菲初歇。
席展凉莞，帐垂黄草，天然奇绝。
披襟永昼清风，更荐枕、良宵皓月。
一梦游仙，软云推倒，广寒宫阙。
秋光正洁。
仙家瑞草，黄花初发。
物外高情，天然雅致，清标偏别。
仙翁笑酌金杯，庆儿女、团圆喜悦。
嫁与萧郎，凤凰台上，长生风月。
水云照。
浮生了了，霜风衰草。
日月金梭，江山春梦，天多人少。
赤松认得虚空，便一向、飞腾缥缈。
直上蓬瀛，回看沧海，凄然长啸。
扁舟去作江南客，旅雁孤云。
万里烟尘。
回首中原泪满巾。
碧山对晚汀洲冷，枫叶芦根。
日落波平。
愁损辞乡去国人。
天高风劲尘寰静，佳节重阳。
叶下潇湘。
碧海晴空一阵霜。
安排弦管倾芳酝，报答秋光。
昼短歌长。
红烛黄花夜未央。
一番海角凄凉梦，却到长安。
翠帐犀帘。
依旧屏斜十二山。
玉人为我调琴瑟，颦黛低鬟。
云散香残。
风雨蛮溪半夜寒。
西江碧。
江亭夜燕天涯客。
天涯客。
一杯相属，此夕何夕。
烛残花冷歌声急。
秦关汉苑无消息。
无消息。
戍楼吹角，故人难得。
霜风急。
江南路上梅花白。
梅花白。
寒溪残月，冷村深雪。
洛阳醉里曾同摘。
水西竹外常相忆。
常相忆。
宝钗双凤，鬓边春色。
吴船窄。
吴江岸下长安客。
长安客。
惊尘心绪，转蓬踪迹。
征鸿也是关河隔。
孤飞万里谁相识。
谁相识。
三更月落，斗横西北。
歌钟列。
公堂盛会酬佳节。
酬佳节。
皇恩宣布，早梅争发。
舞场椎鼓催回雪。
金壶镟酒琼酥热。
琼酥热。
今朝不饮，几时欢悦。
江上见新年，年夜听春雨。
有个人人领略春，粉淡红轻注。
深劝玉东西，低唱黄金缕。
捻底梅花总是愁，酒尽人归去。
陌上雪销初，才得江梅信。
翦彩盘金院落香，便觉烧灯近。
乐事眼前多，春酒今年胜。
好趁迎梅接柳时，满引金杯饮。
碧瓦小红楼，芳草江南岸。
雨后纱窗几阵寒，零落梨花晚。
看到水如云，送尽鸦成点。
南北东西处处愁，独倚阑干遍。
古涧一枝梅，免被园林锁。
路远山深不怕寒，似共春相趓。
幽思有谁知，托契都难可。
独自风流独自香，明月来寻我。
灼灼一枝桃，粉艳天然好。
只被春风摆撼多，颜色凋零早。
结子未为迟，悔恨随芳草。
不下山来不出溪，待守刘郎老。
旅雁向南飞，风雨群初失。
饥渴辛勤两翅垂，独下寒汀立。
鸥鹭苦难亲，矰缴忧相逼。
云海茫茫无处归，谁听哀鸣急。
山晓鹧鸪啼，云暗泷州路。
榕叶阴浓荔子青，百尺桄榔树。
尽日不逢人，猛地风吹雨。
惨黯蛮溪鬼峒寒，隐隐闻铜鼓。
乱红深翠。
楼阁春风外。
胡蝶成团飞照水。
睡鸭无人惊起。
身闲更觉身轻。
酒壶歌扇随行。
芳草绿杨堤畔，一声初听啼莺。
人间花少。
菊小芙蓉老。
冷淡仙人偏得道。
买定西风一笑。
前身原是疏梅。
黄姑点碎冰肌。
惟有暗香长在，饱参清露霏微。
相留不住。
又趁东风去。
楼外夕阳芳草路。
今夜短亭何处。
杏花斜压阑干。
朱帘不卷春寒。
惆怅黄昏前后，离愁酒病厌厌。
多寒易雨。
春事都相误。
愁过黄昏无著处。
宝篆烧残香缕。
低鬟暗摘明珰。
罗巾挹损残妆。
檐外几声风玉，丁东敲断人肠。
春寒雨妥。
花萼红难破。
绣线金针慵不作。
要见秋千无那。
西邻姊妹丁宁。
寻芳更约清明。
画个丙丁帖子，前阶后院求晴。
当初相见。
君恨相逢晚。
一曲秦筝弹未遍。
无奈昭阳人怨。
便教恩浅情疏。
隔花空望金舆。
春晚不拈红粉，碧窗自录仙书。
胧月黄昏亭榭。
池上秋千初架。
燕子说春寒。
杏花残。
泪断愁肠难断。
往事总成幽怨。
幽怨几时休。
泪还流。
折桂归来懒觅官。
十年风月醉家山。
有人挟瑟伴清闲。
楚畹飞香兰结佩，蓝田生暖玉连环。
拥书万卷看双鸾。
西塞山边白鹭飞。
吴兴江上绿杨低。
桃花流水鳜鱼肥。
青箬笠将风里戴，短蓑衣向雨中披。
斜风细雨不须归。
银海清泉洗玉杯。
恰篘白酒冷偏宜。
水林檎嫩折青枝。
争看使君长寿曲，旋教法部太平词。
快风凉雨火云摧。
碧玉阑干白玉人。
倚花吹叶忍黄昏。
萧郎一去又经春。
眉淡翠峰愁易聚，脸残红雨泪难匀。
纤腰减半缘罗裙。
雨湿清明香火残。
碧溪桥外燕泥寒。
日长独自倚阑干。
脱箨修篁初散绿，褪花新杏未成酸。
江南春好与谁看。
风落芙蓉画扇闲。
凉随春色到人间。
乍垂罗幕乍飞鸾。
好把深杯添绿酒，休拈明镜照苍颜。
浮生难得是清欢。
才子佳人相见难。
舞收歌罢又更阑。
密将春恨系幽欢。
结子同心香佩带，帕儿双字玉连环。
酒醒灯暗忍重看。
晚菊花前敛翠蛾。
挼花传酒缓声歌。
柳枝团扇别离多。
拥髻凄凉论旧事，曾随织女度银梭。
当年今夕奈愁何。
柳花陌上捻明珰。
娇红新样妆。
匆匆曾贮一襟香。
月痕金缕凉。
分泪扇，掩离觞。
春残人断肠。
锦书难寄雁飞忙。
池塘芳草长。
卧病独眠人，无月中秋节。
淡照碧纱灯，冷看银屏雪。
风露转萧寒，砧杵添凄切。
伏枕漫书空，到晓愁难说。
青锦成帷瑞香浓。
雅称小帘栊。
主人好事，金杯留客，共倚春风。
不知因甚来尘世，香似旧曾逢。
江梅退步，幽兰偷眼，回避芳丛。
叠翠阑红斗纤浓。
云雨绮为栊。
只忧谢了，偏须著意，障雨遮风。
瑞云香雾虽难觅，蓦地有时逢。
不妨守定，从他人笑，老入花丛。
紫帔红襟艳争浓。
光彩烁疏栊。
香为小字，瑞为高姓，道骨仙风。
此花合向瑶池种，可惜未遭逢。
阿环见了，羞回眼尾，愁聚眉丛。
青垂柳线水平池。
芳径燕初飞。
日长事少人静，山茧换单衣。
箫鼓远，篆香迟。
卷帘低。
半床花影，一枕松风，午醉醒时。
老人无复少年欢。
嫌酒倦吹弹。
黄昏又是风雨，楼外角声残。
悲故国，念尘寰。
事难言。
下了纸帐，曳上青氈，一任霜寒。
月中玉兔日中鸦。
随我度年华。
不管寒暄风雨，饱饭热煎茶。
居士竹，故侯瓜。
老生涯。
自然天地，本分云山，到处为家。
老人谙尽人间苦。
近来恰似心头悟。
九九是重阳。
重阳菊散芳。
出门何处去。
对面谁相语。
枕臂卧南窗。
铜炉柏子香。
芭蕉叶上秋风碧。
晚来小雨流苏湿。
新窨木樨沈。
香迟斗帐深。
无人同向夕。
还是愁成忆。
忆昔结同心。
鸳鸯何处寻。
风流才子倾城色。
红缨翠幰长安陌。
夜饮小平康。
暖生银字簧。
持杯留上客。
私语眉峰侧。
半冷水沈香。
罗帷宫漏长。
乡关散尽当年客。
春风寂寞花无色。
长日掩重门。
江山眼外昏。
画图高挂壁。
嵩少参差碧。
想见卧云人。
松黄落洞门。
芙蓉红落秋风急。
夜寒纸帐霜华湿。
枕畔木瓜香。
晓来清兴长。
轻舟青箬笠。
短棹溪光碧。
去觅谢三郎。
芦花何处藏。
拂破秋江烟碧。
一对双飞鸂鶒。
应是远来无力。
捎下相偎沙碛。
小艇谁吹横笛。
惊起不知消息。
悔不当时描得。
如今何处寻觅。
纸帐绸衾忒暖。
尽自由、横翻倒转。
睡觉西窗灯一笺。
恰听打、三更三点。
残梦不须深念。
这些个、光阴煞短。
解散缰绳休系绊。
把从前、一笔句断。
今冬寒早风光好。
休怪搀先欹絮帽。
蟹肥一个可称斤，酒美三杯真合道。
年年闲梦垂垂了。
且喜风松吹不倒。
平分两月是新春，却共梅花依旧笑。
试看何时有，元来总是空。
丹砂只在酒杯中。
看取乃公双颊、照人红。
花外庄周蝶，松间御寇风。
古人漫尔说西东。
何似自家识取、卖油翁。
春怎恋。
楼外绿催红殿。
短袖迎风愁半卷。
手寒无处暖。
目断蓬莱宫殿。
引去谁怜惟怨。
相见不如青翅燕。
举头长安远。
拾翠当年延伫。
解佩感君诚素。
微步过南冈。
献明珰。
襟上泪难再会。
惆怅幽兰心事。
心事永难忘。
寄君王。
帐掩秋风一半开。
闲将玉笛吹。
过云微雨散轻雷。
夜参差、认楼台。
暗香移枕新凉住，竹外漏声催。
放教明月上床来。
共清梦、两徘徊。
泷州几番清秋。
许多愁。
叹我等闲白了、少年头。
人间事。
如何是。
去来休。
自是不归归去、有谁留。
东风吹尽江梅。
橘花开。
旧日吴王宫殿、长青苔。
今古事。
英雄泪。
老相催。
长恨夕阳西去、晚潮回。
金陵城上西楼。
倚清秋。
万里夕阳垂地、大江流。
中原乱。
簪樱散。
几时收。
试倩悲风吹泪、过扬州。
秋风又到人间。
叶珊珊。
四望烟波无尽、欠青山。
浮生事。
长江水。
几时闲。
幸是古来如此、且开颜。
吟蛩作尽秋声。
月西沈。
凄断余香残梦、下层城。
人不见。
屏空掩。
数残更。
还自搴帷独坐、看青灯。
当年两上蓬瀛。
燕殊庭。
曾共群仙携手、斗吹笙。
云涛晚。
霓旌散。
海鸥轻。
却钓松江烟月、醉还醒。
深秋庭院初凉。
近重阳。
篱畔一枝金菊、露微黄。
鲈脍韵。
橙薤品。
酒新香。
我是升平闲客、醉何妨。
一夜新秋风雨。
客恨客愁无数。
我是卧云人，悔到红尘深处。
难住。
难住。
拂袖青山归去。
好个中秋时节。
莫恨今宵无月。
岩壑一灯青，寒浸水香留客。
留客。
留客。
相对无言无说。
盏底一盘金凤。
满泛酒光浮动。
引我上烟霞，智力一时无用。
无用。
无用。
蹋破十洲三洞。
真个先生爱睡。
睡里百般滋味。
转面又翻身，随意十方游戏。
游戏。
游戏。
到了元无一事。
莫恨中秋无月。
月又不甜不辣。
幸有瓮头春，闲坐暖云香雪。
香雪。
香雪。
满引水晶蕉叶。
莫恨中秋无月。
多点金釭红蜡。
取酒拥丝簧，迎取轻盈桃叶。
桃叶。
桃叶。
唱我新歌白雪。
一夜蟠桃吹坼。
刚道有人偷折。
幸自没踪由，无奈蝶蜂胡说。
胡说。
胡说。
方朔不须耳热。
好笑山翁年纪。
不觉七十有四。
生日近元宵，占早烧灯欢会。
欢会。
欢会。
坐上人人千岁。
西楼落月鸡声急。
夜浸疏香淅沥。
玉人酒渴嚼春冰，晓色入帘横宝瑟。
楚山千叠浮空，楚云只在巫山住。
鸾飞凤舞，当时空记，梦中奇语。
晓日曈日龙，夕阳零乱，袅红萦素。
问如今依旧，霏霏冉冉，知他为、谁朝暮。
玉佩烟鬟飞动，炯星眸、人间相遇。
嫣然一笑，阳城下蔡，尽成惊顾。
蕙帐春浓，兰衾日暖，未成行雨。
但丁宁莫似，阳台梦断，又随风去。
楚山木落风高，暮云黯黯孤容瘦。
天晴似洗，明霞消尽，玉峦排秀。
九凤飞来，五云深处，一时轻矫。
恨三山不见，六鳌去后，天空远、人将老。
堪笑此生如寄，信扁舟、釭来江表。
望中愁眼，依稀犹认，数峰林杪。
万里东南，跨江云梦，此情多少。
问何时还我，千岩万壑，卧霜天晓。
近腊风光一半休。
南枝未动北枝愁。
嫦娥莫是见人羞。
么凤不传蓬岛信，杜鹃空办鹤林秋。
便须千杖打梁州。
欲醉江梅兴未休。
待篘春瓮洗春愁。
不成欢绪却成羞。
天意若教花似雪，客情宁恨鬓如秋。
趁他何逊在扬州。
无限春情不肯休。
江梅未动使人愁。
东昏觑得玉奴羞。
对酒情怀疑是梦，忆花天气黯如秋。
唤春云梦泽南州。
水上鸣榔不系船。
醉来深闭短篷眠。
潮生潮落自年年。
一尺鲈鱼新活计，半蓑烟雨旧衣冠。
庙堂空有画图看。
多病嫌秋怕上楼。
苦无情绪懒抬头。
雁来不寄小银钩。
一点离情深似海，万重凄恨黯如秋。
怎生禁得许多愁。
醽醁新翻碧玉壶。
水精钗袅绛纱符。
吴姬亲手碎菖蒲。
绥索系时新睡起，榴花剪处要人扶。
心情还似去年无。
学画双蛾苦未成。
鬓云新结翠鬟轻。
伴人歌笑已多情。
飞絮乱花闲院宇，舞鸾歌凤小娉婷。
阳关休唱断肠声。
江北上归舟，再见江南岸。
江北江南几度秋，梦里朱颜换。
人是岭头云，聚散天谁管。
君似孤云何处归，我似离群雁。
霜叶下孤篷，船在垂杨岸。
早是凄凉惜别时，更惜年华换。
别酒解留人，扌弃醉君休管。
醉里朱弦莫谩弹，愁入参差雁。
絮尽柳成空，春去花如扫。
窗外枝枝海石榴，特为幽人好。
密叶过疏篱，薄艳明芳草。
剪得花时却倚阑，楼上人垂手。
江头雨后山如髻。
催送新凉风有意。
月来杨柳绿阴中，秋在梧桐疏影外。
小窗纹簟凉如水。
岁岁年年同此味。
眼前不忍对西风，梦里更堪追往事。
春闲昼永。
城下江深山倒影。
净扫风埃。
收拾烟光入句来。
短窗闲倚。
身似浮云门似水。
谁伴余年。
结得青山一个缘。
蓬莱三岛。
上有青青千岁草。
玉佩烟鬟。
来作人间一笑欢。
麻姑行酒。
萼绿华歌清韵袅。
玉秀兰芳。
醉舞东风彩袖长。
数花，盖造物者以娱萱堂老人也。
师醇以长短句分饷一枝，竹坡作此解以赞之西山岩桂。
常恨香闻烟雨外。
何似君家。
戏彩堂前早试花。
黄金千粟。
风撼芳条香馥馥。
一剪无多。
桃李漫山奈俗何。
当年文伯。
曾是东坡门下客。
文采风流。
奕叶传芳总未休。
为公持酒。
愿祝彩衣无限寿。
归觐枫宸。
剩醉长安几度春。
苍璧新敲小凤团。
赤泥开印煮清泉。
醉捧纤纤双玉笋，鹧鸪斑。
雪浪溅翻金缕袖，松风吹醒玉酡颜。
更待微甘回齿颊，且留连。
门外青骢月下嘶。
映阶笼烛画帘垂。
一曲阳关声欲尽，不多时。
凤饼未残云脚乳，水沈催注玉花瓷。
忍看捧瓯春笋露，翠鬟低。
生日词者，盖自竹坡老人始也白发三千丈，双鬓不胜垂。
人间忧喜如梦，老矣更何之。
蘧玉行年过了，未必如今俱是，五十九年非。
拟把彭殇梦，分付举痴儿。
君莫羡，客起舞，寿琼卮。
此生但愿，长遣猿鹤共追随。
金印借令如斗，富贵那能长久，不饮竟何为。
莫问蓬莱路，从古少人知。
作濯锦桥边月，几度照中秋。
年年此夜清景伴我与君游。
万里相随何处，看尽吴波越嶂，更向古徐州。
应为霜髯老，西望倚黄楼。
天如水，云似扫，素魂流。
不知今夕何夕，相对语羁愁。
故国归来何事，记易南枝惊鹊，还对玉蟾羞。
踏尽疏桐影，更复为君留。
岁晚念行役，江阔渺风烟。
六朝文物何在，回首更凄然。
倚尽危楼杰观，暗想琼枝璧月，罗袜步承莲。
桃叶山前鹭，无语下寒滩。
潮寂寞，浸孤垒，涨平川。
莫愁艇子何处，烟树杳无边。
王谢堂前双燕，空绕乌衣门巷，斜日草连天。
只有台城月，千古照婵娟。
落日在烟树，云水两空濛。
淡霞消尽，何事依约有微红。
湖上晚来风细，吹尽一天残雨，苍翠湿千峰。
谁遣长空月，冷浸玉壶中。
问明月，应解笑，白头翁。
不堪老去，依旧临水照衰容。
良夜几横烟棹，独倚危樯西望，目断远山重。
但恨故人远，此乐与谁同。
秋云微淡月微羞。
云黯黯、月彩难留。
只应是、嫦娥心里，也似人愁。
几时回步玉移钩。
人共月、同上南楼。
却重听、画阑西角，月下轻讴。
玉溪秋月浸寒波。
忍持酒、重听骊歌。
不堪对、绿阴飞阁，月下羞蛾。
夜深惊鹊转南柯。
惨别意、无奈愁何。
他年事、不须重问，转更愁多。
荷气吹凉到枕边。
薄纱如雾亦如烟。
清泉浴后花垂雨，白酒倾时玉满船。
钗欲溜，髻微偏。
却寻霜粉扑香绵。
冰肌近著浑无暑，小扇频摇最可怜。
乌鹊桥边河汉流。
洗车微雨湿清秋。
相逢不似长相忆，一度相逢一度愁。
云却静，月垂钩。
金针穿得喜回头。
只应人倚阑干处，便似天孙梳洗楼。
尊酒年年乐事多。
古铜犹得几摩挲。
他时人物君须记，玉笋班中李泰和。
烦翠袖，把金荷。
功名余事且高歌。
新来学得长生诀，写就黄庭不换鹅。
名在休文季孟间。
一时风味更萧然。
琼林不逐春风老，安用丹砂巧驻颜。
春入户，酒吹澜。
小桃枝上锦阑斑。
明年欲与君为寿，无路相从入道山。
袅袅云梳晓髻堆。
涓涓秋净眼波回。
旧家十二峰前住，偶为襄王下楚台。
闲院静，小桃开。
刘郎前度几回来。
东风易得行云散，花里传觞莫谩催。
晴日烘帘暖似春。
菊回霜晕浅仍深。
谁知此地栽花手，便是当时嗅蕊人。
秋渺渺，夜沈沈。
一声清唱袅残音。
娇痴应挽香罗比，六幅双裙染郁金。
一点残红欲尽时。
乍凉秋气满屏帏。
梧桐叶上三更雨，叶叶声声是别离。
调宝瑟，拨金猊。
那时同唱鹧鸪词。
如今风雨西楼夜，不听清歌也泪垂。
前一首，自为之也年少登高意气多。
黄花压帽醉嵯峨。
如今满眼看华发，强捻茱萸奈老何。
千叠岫，万重波。
一时分付与秦娥。
明年身健君休问，且对秋风卷翠螺。
终日看山不厌山。
寻思百计不如闲。
何时得到重阳日，醉把茱萸仔细看。
欹醉帽，倚雕阑。
偶然携酒却成欢。
篱边黄菊关心事，触误愁人到酒边。
读尽牙签玉轴书。
不知门外有围蔬。
借令未解銮坡去，也合雠书在石渠。
微雨后，小寒初。
满斟长寿碧琳腴。
不须更问荆州路，便上追锋御府车。
年歌之，不甚如人意，聊载于此，为长短句体之助云楼上缃桃一萼红。
别来开谢几东风。
武陵春尽无人处，犹有刘郎去后踪。
香合小，翠帘重。
今宵何事偶相逢。
行云又被风吹散，见了依前是梦中。
彩鹢双飞雪浪翻。
楚歌声转绿杨湾。
一川红旆初衔日，两岸朱楼不下帘。
阑倚处，玉垂纤。
白团扇底藕丝衫。
未成密约回秋水，看得羞时隔画檐。
花褪残红绿满枝。
嫩寒犹透薄罗衣。
池塘雨细双鸳睡，杨柳风轻小燕飞。
人别后，酒醒时。
午窗残梦子规啼。
尊前心事人谁问，花底闲愁春又归。
跳珠雨罢风初静，阑槛凭虚。
绛阙清都。
只在仙人碧玉壶。
九原唤起王摩诘，画作新图。
十里芙蕖。
乞与知章老鉴湖。
画幕灯前细雨，垂莲盏里清歌。
玉纤持板隔香罗。
不放行云飞过。
今夜尘生洛浦，明朝雨在巫山。
羞蛾且莫斗弯环。
不似司空见惯。
池面风翻弱絮，树头雨退嫣红。
扑花蝴蝶杳无踪。
又做一场春梦。
便是一成去了，不成没个来时。
眼前无处说相思。
要说除非梦里。
罗袖云轻雾薄，醉肌玉软花柔。
相逢不道有春愁。
只道春来微瘦。
一点人间深意，数声柳下轻讴。
带将离恨上归舟。
肠断月斜时候。
发白犹欹旅枕，溪深未挂烟莎。
往来苕霅意如何。
应有轻鸥笑我。
细算年来活计，只消一个渔舟。
金鱼无分不须求。
只乞鲈鱼换酒。
连理枝头并蒂，同心带上双垂。
背灯偷赠语低低。
一点浓情先寄。
翡翠钗头摘处，鸳鸯枕上醒时。
酸甜红颗阿谁知。
别是人间滋味。
天意未教秋老，花容刬地宜霜。
酒肌红软玉肌香。
不与梨花同样。
来伴孙郎小宴，临风为舞霓裳。
更深绿水照红妆。
便是采莲船上。
谁把蓝揉翡翠，天将蜡做梅花。
晚来秋水映残霞。
水墨新描图画。
纸上写将心去，眼边送却愁来。
今回相见比前回。
心下忡忡越日煞。
溪上晴山簇翠螺。
晓来霜叶醉，小池荷。
琐窗秋意苦无多。
帘绣卷，黄菊两三窠。
小睡拥香罗。
起来匀醉粉，玉垂梭。
只愁无奈夜长何。
你去也，今夜早来么。
碧玉山围十里湖。
水云天共远，戏双凫。
河阳花县锦屏铺。
人不老，长日在蓬壶。
一笑且踟蹰。
会骑箕尾去，上云衢。
十分深注碧琳腴。
休惜醉，醉后有人扶。
秋意还深，渐银床露冷，梧叶风高。
婵娟也应为我，羞照霜毛。
流年老尽，漫银蟾、冷浸香醪。
除尽把，平生怨感，一时分付离骚。
伤心故人千里，问阴晴何处，还记今宵。
楼高共谁同看，玉桂烟梢。
南枝鹊绕，叹此生、飘转江皋。
须更约，他年清照，为人常到寒霄。
然如身在孤山，雪后园林、水边篱落，使人神气俱清。
又明日，乃作此词歌于妙香寮中，亦仆西来一可喜事也香满箱奁，看沈犀弄水，浓麝含薰。
荀郎一时旧事，尽属王孙。
残膏胜馥，须倾囊、乞与兰荪。
金兽暖，云窗雾阁，为人洗尽余醺。
依稀雪梅风味，似孤山尽处，马上烟村。
从来甲煎浅俗，那忍重闻。
苏台燕寝，下重帏、深闭孤云。
都占得，横斜乱影，伴他月下黄昏。
江天云薄。
江头雪似杨花落。
寒灯不管人离索。
照得人来，真个睡不著。
归期已负梅花约。
又还春动空飘泊。
晓寒谁看伊梳掠。
雪满西楼，人在阑干角。
柳边池阁。
晚来卷地东风恶。
人生不解频行乐。
昨日花开，今日风吹落。
杨花却似人飘泊。
春云更似人情薄。
如今始信从前错。
为个蝇头，轻负青山约。
薰风池阁。
小红桥下荷花薄。
沙平水浅山如削。
水上鸳鸯，何处风吹落。
今朝端午新梳掠。
锦丝围腕花柔弱。
人生只有尊前乐。
前度刘郎，莫负重来约。
云深海阔。
天风吹上黄金阙。
酒醒不记归时节。
三十年来，往事无人说。
浮生正似风中雪。
丹砂岂是神仙诀。
世间生死无休歇。
长伴君闲，只有山中月。
酴醿花谢日迟迟。
杨花无数飞。
章台侧畔尽风吹。
飘零无定期。
烟漠漠，草萋萋。
江南春尽时。
可怜踪迹尚东西。
故园何日归。
月棂疏影照婵娟。
闲临小玉盘。
枣花金钏出纤纤。
棋声敲夜寒。
飞雹冷，水精圆。
夜深人未眠。
笑催炉兽暖衾鸳。
莫教银漏残。
西湖山下水潺潺。
满山风雨寒。
枝头红日晓斓斑。
越梅催晓丹。
连翠叶，拥金盘。
玉池生乳泉。
此生三度试甘酸。
欲归归尚难。
青鞋忍踏江沙路。
恨人已、骑鲸去。
笔底骅骝谁与度。
西州重到，可怜不见，华屋生存处。
秋江渺渺高台暮。
满壁栖鸦醉时句。
飞上金鸾人漫许。
清歌低唱，小蛮犹在，空湿梨花雨。
梅花落尽人谁管。
暗凄断、伤春眼。
雪后平芜春尚浅。
一簪华发，满襟离恨，羞做东风伴。
斗花小斛兰芽短。
犹是当时旧庭院。
拟把新愁凭酒遣。
春衫重看，酒痕犹在，忍放金杯满。
翠蛾懒画妆痕浅。
香肌得酒花柔软。
粉汗湿吴绫。
玉钗敲枕棱。
鬓丝云御腻。
罗带还重系。
含笑出房栊。
羞随脸上红。
风头不定云来去。
天教月到湖心住。
遥夜一襟愁。
水风浑似秋。
藕花迎露笑。
暗水飞萤照。
渔笛莫频吹。
客愁人不知。
宝薰拂拂浓如雾。
暗惊梅蕊风前度。
依约似江村。
余香马上闻。
画桥风雨暮。
零落知无数。
收拾小窗春。
金炉檀炷深。
雨细欲收还滴。
满一庭秋色。
阑干独倚，无人共说，这些愁寂。
手把玉郎书迹。
怎不教人忆。
看看又是黄昏也，敛眉峰轻碧。
春雨细。
开尽一番桃李。
柳暗曲阑花满地。
日高人睡起。
绿浸小池春水。
沙暖鸳鸯双戏。
薄幸更无书一纸。
画楼愁独倚。
春寒入翠帷，月淡云来去。
院落半晴天，风撼梨花树。
人醉掩金铺，闲倚秋千柱。
满眼是相思，无说相思处。
青丝结晓鬟，临镜心情懒。
知为晓愁浓，画得双蛾浅。
柳困玉楼空，花落红窗暖。
相对语春愁，只有春闺燕。
新欢君未成，往事无人记。
行雨共行云，如梦还如醉。
相见又难言，欲住浑无计。
眉翠莫频低，我已无多泪。
清歌忆去年，共唱秦楼曲。
门外月横波，帐里人如玉。
秋风吹彩云，梦断惊难续。
别调不堪闻，红泪销残烛。
金鞍欲别时，芳草溪边渡。
不忍上西楼，怕看来时路。
帘幕卷东风，燕子双双语。
薄幸不归来，冷落春情绪。
轻云浅护霜，晓日红生砌。
烟共宝薰浓，人与山长翠。
银浪酒杯浓，锦幄双鸾戏。
庭下彩衣郎，共祝千千岁。
满院融融花气。
红绣一帘垂地。
往事忆年时，只春知。
风又暖。
花渐满。
人似行云不见。
无计奈离情。
恶销凝。
东风歇。
香尘满院花如雪。
花如雪。
看看又是，黄昏时节。
无言独自添香鸭。
相思情绪无人说。
无人说。
照人只有，西楼斜月。
雪似杨花飞不定。
枝上冻禽昏欲暝。
寒窗相对话分飞，萧鼓静。
灯炯炯。
一曲阳关和泪听。
酒入离肠愁欲凝。
往事不堪重记省。
劝君莫上玉楼梯，风力劲。
山色暝。
忍看去时楼下径。
遇坎乘流随分了。
鸡虫得失能多少。
儿辈雌黄堪一笑。
堪一笑。
鹤长凫短从他道。
几度秋风吹梦到。
花姑溪上人空老。
唤取扁舟归去好。
归去好。
孤篷一枕秋江晓。
月黑波翻江浩渺。
扁舟系缆垂杨杪。
渔网横江灯火闹。
红影照。
分明赤壁回惊棹。
风静云收天似扫。
梦疑身在三山岛。
浮世功名何日了。
从醉倒。
柁楼红日千岩晓。
休惜骑鲸人已远。
风流都被仍云占。
腰下锦条缠宝剑。
光闪焰。
人间莫作牛刀看。
见说河阳花满县。
相邀更约疏狂伴。
幸有小蛮开小燕。
须少款。
玉堂此去知非晚。
矣。
郡人以扶疏高花，绝胜水南。
因为解嘲，呈元寿知县路入云岩山窈窕。
岩花滴露花头小。
香共西风吹得到。
秋欲杪。
天还未放秋容老。
谁道水南花不好。
犹胜金蕊浑如扫。
留取光阴重一笑。
须是早。
黄花更惜重阳帽。
月黑天寒花欲睡。
移灯影落清尊里。
唤醒妖红明晚翠。
如有意。
嫣然一笑知谁会。
露湿柔柯红压地。
羞容似替人垂泪。
著意西风吹不起。
空绕砌。
明年花共谁同醉。
蝉薄轻梳鬓，螺香浅画眉。
西湖人道似西施。
人似西施浓淡、更相宜。
画烛催歌板，飞花上舞衣。
殷勤犹劝玉东西。
不道使君肠断、已多时。
雾帐兰衾暖，薰炉宝篆浓。
眼波犹带睡朦胧。
卧听晓来双燕、语春风。
螺浅欢余黛，霞销枕处红。
断云飞雨怕匆匆。
欲去且留情绪、两冲冲。
白羽传觞急，金鞍跃马迟。
云间彩凤看双飞。
飞上碧梧枝上、稳双栖。
林下风流女，堂东坦腹儿。
此郎标韵世间稀。
好为伯鸾举案、又齐眉。
西湖烟尽水溶溶。
一笑与谁同。
多谢湖边霜菊，伴人三见秋风。
两高南北，天教看尽，吴越西东。
趁取老来犹健，登临莫放杯空。
作长短句以招之大江流处是庐峰。
苍玉照晴空。
何事浅鬟浓黛，却成烟雨溟濛。
如今纵有，云涛万顷，翠巘千重。
传语云间五老，一尊须要君同。
雨余庭院冷萧萧。
帘幕度微飙。
鸟语唤回残梦，春寒勒住花梢。
无聊睡起，新愁黯黯，归路迢迢。
又是夕阳时候，一炉沈水烟销。
小桃花动著枝浓。
移得伴衰翁。
多谢天公怜我，一时染就轻红。
春光犹在，花枝未老，莫放尊空。
休倚半岩烟树，能消几度东风。
黄昏楼阁乱栖鸦。
天末淡微霞。
风里一池杨柳，月边满树梨花。
阳台路远，鱼沈尺素，人在天涯。
想得小窗遥夜，哀弦拨断琵琶。
短墙梅粉香初透。
削约寒枝瘦。
恼人知为阿谁开。
还伴冷烟疏雨、做愁媒。
飘零苦恨春情薄。
不管花开落。
小池疏影弄寒沙。
何似玉台鸾镜、对横斜。
西园摘处香和露。
洗尽南轩暑。
莫嫌坐上适来蝇。
只恐怕寒、难近玉壶冰。
井花浮翠金盆小。
午梦初回后。
诗翁自是不归来。
不是青门、无地可移栽。
痴云压地风尘卷。
雪共春寒浅。
山城寒夜不烧灯。
时见竹篱茅舍、两三星。
九衢风里香尘拥。
十载鳌山梦。
如今独自倚冰檐。
落尽短檠红灺、不成眠。
夕阳低尽柳如烟。
淡平川。
断肠天。
今夜十分，霜月更娟娟。
怎得人如天上月，虽暂缺，有时圆。
断云飞雨又经年。
思凄然。
泪涓涓。
且做如今，要见也无缘。
因甚江头来处雁，飞不到，小楼边。
碧梧和露滴清秋。
小庭幽。
翠烟流。
羞带一襟，明月上危楼。
苦恨秋江风与月，偏管断，这些愁。
此情空道两绸缪。
信悠悠。
几时休。
到得如今，刬地见无由。
拟待不能思想得，无限事，在心头。
楼上寒深，江边雪满，楚台烟霭空濛。
一天飞絮，零乱点孤篷。
似我华颠雪领，浑无定、漂泊孤踪。
空凄黯，江天又晚，风袖倚蒙茸。
吾庐，犹记得，波横素练，玉做寒峰。
更短坡烟竹，声碎玲珑。
拟问山阴旧路，家何在、水远山重。
渔蓑冷，扁舟梦断，灯暗小窗中。
晓色凝暾，霜痕犹浅，九天春意将回。
隔年花信，先已到江梅。
沈水烟浓如雾，金波满、红袖双垂。
仙翁醉，问春何处，春在玉东西。
瑶台。
人不老，还从东壁，来步天墀。
且细看八砖，花影迟迟。
会见朱颜绿鬓，家长近、咫尺天威。
君知否，天教雨露，常满岁寒枝。
江绕淮城，云昏楚观，一枝烟笛谁横。
晓风吹帽，霜日照人明。
暗恼潘郎旧恨，应追念、菊老残英。
秋空晚，茱萸细捻，醽醁为谁倾。
人间，真梦境，新愁未了，绿鬓星星。
问明年此会，谁寄幽情。
倚尽一楼残照，何妨更、月到帘旌。
凭阑久，歌君妙曲，谁是米嘉荣。
楚尾江横，斗南山秀，辋川谁画新图。
几时天际，平地出方壶。
应念江南倦客，家何在、飘泊江湖。
天教共，银涛翠壁，相伴老人娱。
长淮，看不尽，风帆落处，天在平芜。
算人间此地，岂是穷途。
好与婆娑尽日，应须待、月到金枢。
山中饮，从教笑我，白首醉模糊。
帘幕疏疏风透。
庭下月寒花瘦。
宽尽沈郎衣，方寸不禁僝僽。
难受。
难受。
灯暗月斜时候。
林外野塘烟腻。
衣上落梅香细。
瘦马步凌兢，人在乱山丛里。
憔悴。
憔悴。
回望小楼千里。
绿尽小池芳草。
门外柳垂春昼。
花上雨帘纤，帘幕燕来时候。
消瘦。
消瘦。
依约粉香襟袖。
旧日荼酴时候。
酒涴粉香襟袖。
老去惜春心，试问孙郎知否。
花瘦。
花瘦。
剪取一枝重嗅。
歆艳。
有谓其韵俗者，使仆作语，为赋此曲寂寂江天，雪又满、晚来风急。
空懊恨、散盐飞絮，未成轻集。
万里长空飞不到，珠帘卷尽还羞入。
问向晚、谁欲画渔莎，寒江立。
天黯淡，催残日。
波浩渺，添寒力。
又何如聊遣，舞衣红湿。
好与月娥临晚砌，莫教先放梅花拆。
便准拟、一醉广寒宫，千山白。
梅粉梢头雨未干。
淡烟疏日带春寒。
暝鸦啼处，人在小楼边。
芳草只随春恨长，塞鸿空傍碧云还。
断霞销尽，新月又婵娟。
天意才晴风又雨。
催得风前，日日吹轻絮。
燕子不飞莺不语。
满庭芳草空无数。
春去可堪人也去。
枝上残红，不忍抬头觑。
假使留春春肯住。
唤谁相伴春同处。
槐幄如云，燕泥犹湿，雨余清暑。
细草摇风，小荷擎雨，时节还端午。
碧罗窗底，依稀记得，闲系翠丝烟缕。
到如今、前欢如梦，还对彩绥条无语。
榴花半吐，金刀犹在，往事更堪重数。
艾虎钗头，菖蒲酒里，旧约浑无据。
轻衫如雾，玉肌似削，人在画楼深处。
想灵符、无人共带，翠眉暗聚。
月眉星眼，阆苑真仙侣。
娇小正笄年，每当筵、愁歌怕舞。
水亭烟树，春去已无踪，桃源路。
知何处。
往事如风絮。
如今闻道，误剪香云缕，闲系小乌纱，更无心、浅匀深注。
三山路杳，终不是人间，知谁与。
吹箫女。
共驾青鸾去。
上贼军退舍西风持酒。
诮不做、愁时候。
机云兄弟，坐中玉树，琼枝高秀。
且莫劝人归去，坐来未久。
甘泉书奏。
报幽障、沈烽后。
明朝重九，茱萸休恼，泪沾襟袖。
怕衰黄花，也解笑人白首。
复作此歌霜蓬零乱。
笑绿鬓、光阴晚。
紫茱时节，小楼长醉，一川平远。
休说龙山佳会，此情不浅。
黄花香满。
记白苎、吴歌软。
如今却向，乱山丛里，一枝重看。
对著西风搔首，为谁肠断。
芦洲晚净。
雨罢江如镜。
属玉双飞栖不定。
数点晚来烟艇。
梦回满眼凄凉。
一成无奈思量。
舟在绿杨堤下，蝉嘶欲尽斜阳。
烟鬟敛翠。
柳下门初闭。
门外一川风细细。
沙上暝禽飞起。
今宵水畔楼边。
风光宛似当年。
月到旧时明处，共谁同倚阑干。
青春欲暮。
柳下将飞絮。
月到阶前梅子树。
啼得杜鹃飞去。
人归不掩朱门。
一成过了黄昏。
只有琐窗红蜡，照人犹自销魂。
团栾小树。
天与香无数。
薄艳不禁风日苦。
剩著红油遮护。
移栽未到江南。
香山鼻观先参。
勾引老情偏醉，锦薰笼暖春酣。
浅妆匀靓。
一点闲心性。
脸上羞红凝不定。
恼乱酒愁花病。
晚来泪揾残霞。
坠鬟小玉钗斜。
细雨一帘春恨，东风满地桃花。
东风庭户。
红满桃花树。
准拟踏青南陌路。
双凤绣鞋新做。
秋千月挂黄昏。
画堂深掩朱门。
立尽花阴归去，此时别是销魂。
江上送年归。
还似年时。
屠苏休恨到君迟。
觅得醉乡无事处，莫放愁知。
红灺一灯垂。
应笑人衰。
鹤长凫短怨他谁。
明日江楼春到也，且醉南枝。
落日在阑干。
风满晴川。
坐来高浪拥银山。
白鹭欲栖飞不下，却入苍烟。
千里水云寒。
正绕烟鬟。
拍浮须要酒杯宽。
天与吾曹供一醉，不是人间。
风翠轻翻，雾红深注。
鸳鸯池畔双鱼树。
合欢凤子也多情，飞来连理枝头住。
欲付浓愁，深凭尺素。
戏鱼波上无寻处。
教谁试与问花看，如何寄得香笺去。
燕子归来，梅花又落。
缃桃雨后燕支薄。
眼前先自许多愁，斜阳更在春池阁。
梦里新欢，年时旧约。
日长院静空帘幕。
几回猛待不思量，抬头又是思量著。
鹊报寒枝，鱼传尺素。
晴香暗与风微度。
故人还寄陇头梅，凭谁为作梅花赋。
柳外朱桥，竹边深坞。
何时却向君家去。
便须倩月与徘徊，无人留得花常住。
情似游丝，人如飞絮。
泪珠阁定空相觑。
一溪烟柳万丝垂，无因系得兰舟住。
雁过斜阳，草迷烟渚。
如今已是愁无数。
明朝且做莫思量，如何过得今宵去。
山雨细、泉生幽谷，水满平田。
雪茧红蚕熟后，黄云陇麦秋间。
武陵烟暖，数声鸡犬，别是山川。
嗟老去、倦游踪迹，长恨华颠。
行尽吴头楚尾，空惭万壑千岩。
不如休也，一庵归去，依旧云山。
燕子风高，小桃枝上花无数。
乱溪深处。
满地飞红雨。
唤得春来，又送春归去。
浑无绪。
刘郎前度。
空记来时路。
人道长生，算来世上何曾有。
玉尊长倒。
早是人间少。
四十年来，历尽闲烦恼。
如今老。
大家开口。
赢得花前笑。
水远山长何处去，欲行人似孤云。
十分瘦损沈休文。
忍将秋水镜，容易与君分。
试问梨花枝上雨，为谁弹满清尊。
一江风月黯离魂。
平波催短棹，小立送黄昏。
记得武陵相见日，六年往事堪惊。
回头双鬓已星星。
谁知江上酒，还与故人倾。
铁马红旗寒日暮，使君犹寄边城。
只愁飞诏下青冥。
不应霜塞晚，横槊看诗成。
江路绕青山，山翠扑衣轻湿。
谁酿晚来云意，做一天愁色。
竹溪斜度尽篮舆，疏梅暗香入。
何处最关心事，恨落梅风急。
香蜡染宫黄，不属世间风月。
分我照寒金蕊，伴小窗愁绝。
高标独步本无双，一枝为谁折。
压尽半春桃李，任满山如雪。
帘外一声歌，倾尽满城风月。
看到酒阑羞处，想多情难说。
周郎元是个中人，如今鬓如雪。
自恨老来肠肚，诮不堪摧折。
雨后欲斜阳，红满井梧风叶。
还是夜来时候，共小轩明月。
不关纤手与调冰，消除这些热。
自是月娥肌骨，似玉壶香雪。
春似酒杯浓，醉得海棠无力。
谁染玉肌丰脸，做燕支颜色。
送春风雨最无情，吹残也堪惜。
何似且留花住，唤小鬟催拍。
秋意总关愁，那更与君轻别。
从此共谁同醉，恨老来风月。
遥知手板笑看云，江边醉时节。
应为老人回首，记白头如雪。
冰轮飞上，正金波翻动，玉壶新绿。
风帽还欹清露滴，凛凛微生寒粟。
白玉楼高，水精帘卷，十里堆琼屋。
千山人静，怒龙声喷蕲竹。
夜久斗落天高，银河还对泻，冷悬双瀑。
此地人间何处有，难买明珠千斛。
弄影人归，锦袍何在，更谁知鸿鹄。
素光如练，满天空挂寒玉。
楚山无尽，看西来新拥，石城双旆。
立马花边金镫暖，遥想元戎小队。
白雪歌成，莫愁去后，往事空千载。
一时吟啸，风流不减前辈。
闻道梦泽南州，日高初睡足，雅宜高会。
老去愁多谁念我，空对云山苍翠。
南雁归时，白头应记得，尊前倾盖。
送君南浦，无情空恨江水。
残月挂征鞍，路长山绕。
独拥寒貂犯霜晓。
水边林下，孤负此生多少。
星星空满鬓，因谁有。
不如办个，短蓑长钓。
唤取轻鸥伴人老。
思量也胜，看人眉头眼脑。
世间浑是梦，何时了。
玉箸点椒花，年华又杪。
绛蜡烧残暗催晓。
小窗醒处，梦断月斜江悄。
故山春欲动，归程杳。
天意不放，人生长少。
富贵应须致身早。
此宵长愿，赢取一尊娱老。
假饶真百岁，能多少。
无事小神仙，世人谁会。
著甚来由自萦系。
人生须是，做些闲中活计。
百年能几许，无多子。
近日谢天，与片闲田地。
作个茅堂待打睡。
酒儿熟也，赢取山中一醉。
人间如意事，只此是。
江上一山横，偶来同住。
山北山南共来去。
今朝何事，目送征鸿轻举。
可堪吹不断，梨花雨。
千里莫厌，重霄云路。
飞下彤庭伴鹓鹭。
柴骝乌帽，看尽章台风絮。
故人应问我，今何处。
何处是云庵，本来无住。
云共谁来共谁去。
菊篱杯酒，聊为渊明频举。
幅巾应屡湿，斜川雨。
此去常恨，相从无路。
记取孤飞水边鹭。
重来一笑，又是柳飞残絮。
梦魂飞不到，君闲处彦嘉小室，榜曰闲处。
白首归何晚。
笑一椽、天教付与，楚江南岸。
门外春山晚无数，只有匡庐似染。
但想像、红妆不见。
谁念香山当日事，漫青衫、泪湿人谁管。
歌旧曲，空凄怨。
将军未老身归汉。
算功名、过了唯有，古词尘满。
谁似渊明扌弃得老，饱看云山万点。
况此老、斜川不远。
终待我他年，剪黄花、一酹重阳酉戋。
君为我，休辞劝。
水傍边，山尽处。
唤取云来，共我山头住。
分得一江风共雨。
满院芙蓉，更听红妆舞。
趁霜晴，闲独步。
那里烟村，有个梅花树。
小径斜穿来又去。
醉后知他，有甚青云路。
老相邀，山作伴。
千里西来，始识庐山面。
爱酒杨雄浑不管。
天与邻翁，来慰穷愁眼。
似惊鸿，吹又散。
画舸横江，望断江南岸。
地角天涯无近远。
一阕清歌，且放梨花满。
无限江山无限愁。
两岸斜阳，人上扁舟。
阑干吹浪不多时，酒在离尊，情满沧洲。
早是霜华两鬓秋。
目送飞鸿，那更难留。
问君尺素几时来，莫道长江，不解西流。
小春时候。
晴日吴山秀。
霜尚浅，梅先透。
波翻醽醁醆，雾暖芙蓉绣。
持寿酒。
仙娥特地回双袖。
试问春多少。
恩入芝兰厚。
松不老，山长久。
星占南极远，家是椒房旧。
君一笑。
金鸾看取人归后。
当年文焰。
蜀锦词华烂。
年正少，声初远。
手攀天上桂，书奏蓬莱殿。
人尽道，洛阳盛事今重见。
千尺青苍干。
直节凌霄汉。
天未识，应嗟晚。
饮残长寿盏，归奉春皇燕。
金叶满。
擗麟且受麻姑劝。
送春归去。
说与愁无数。
君去后，归何处。
人应空懊恼，春亦无言语。
寒日暮，腾腾醉梦随风絮。
尽日间庭雨。
红湿秋千柱。
人恨切，莺声苦。
拟倾浇闷酒，留取残红树。
春去也，不成不为愁人住。
禁烟过后落花天。
无奈轻寒。
东风不管春归去，共残红、飞上秋千。
看尽天涯芳草，春愁堆在阑干。
楚江横断夕阳边。
无限青烟。
旧时云去今何处，山无数、柳涨平川。
与问风前回雁，甚时吹过江南。
梅子生时春渐老。
红满地、落花谁扫。
旧年池馆不归来，又绿尽、今年草。
思量千里乡关道。
山共水、几时得到。
杜鹃只解怨残春，也不管、人烦恼。
快风消暑。
门近雨边梅子树。
昼梦腾腾。
急雨声中唤不醒。
轻衫短箑。
林下日长聊散发。
无计医贫。
长作云山高卧人。
禁中图画访玄真。
晚得歌词献紫宸。
天一笑，物皆春。
依旧扁舟钓白苹。
解印归来暂结庐。
有时同钓水西鱼。
闲着屐，醉骑驴。
分明人在辋川图。
趁梅寻得水边枝。
独棹渔船却过溪。
人似玉，醉如泥。
闲歌五色线中诗。
人间何物是穷通。
终向烟波作钓翁。
江不动，月横空。
漫郎船过小回中。
花姑溪上鹭鸶滩。
辜负渔竿二十年。
无可载，不抛官。
携取全家去不难。
宫梅粉淡，岸柳金匀，皇州乍庆春回。
凤阙端门，棚山彩建蓬莱。
沈沈洞天向晚，宝舆还、花满钧台。
轻烟里，算谁将金莲，陆地齐开。
触处笙歌鼎沸，香鞯趁，雕轮隐隐轻雷。
万家帘幕，千步锦绣相挨。
银蟾皓月如昼，共乘欢、争忍归来。
疏钟断，听行歌、犹在禁街。
欺寒冲暖，占早争春，江梅已破南枝。
向晚阴凝，偏宜映月临池。
天然莹肌秀骨，笑等闲、桃李芳菲。
劳梦想，似玉人羞懒，弄粉妆迟。
长记行歌声断，犹堪恨，无情塞管频吹。
寄远丁宁，折赠陇首相思。
前村夜来雪里，殢东君、须索饶伊。
烂漫也，算百花、犹自未知。
雅怀素态，向闲中、天与风流标格。
绿锁窗前湘簟展，终日风清人寂。
玉子声干，纹楸色净，星点连还直。
跳丸日月，算应局上销得。
全似落浦斜晖，寒鸦游鹭，乱点沙汀碛。
妙算神机，须信道，国手都无勍敌。
玳席欢余，芸堂香暖，赢取专良夕。
桃源归路，烂柯应笑凡客。
帘旌微动，峭寒天气，龙池冰泮。
杏花笑吐香犹浅。
又还是、春将半。
清歌妙舞从头按。
等芳时开宴。
记去年、对著东风，曾许不负莺花愿。
紫阙苕荛，绀宇邃深，望极绛河清浅。
霜月流天，锁穹隆光满。
水精宫、金锁龙盘，玳瑁帘、玉钩云卷。
动深思，秋籁萧萧，比人世、倍清燕。
瑶阶回。
玉签鸣，渐秘省引水，辘轳声转。
鸡人唱晓，促铜壶银箭。
拂晨光、宫柳烟微，荡瑞色、御炉香散。
从宸游，前后争趋，向金銮殿。
过水穿山前去也，吟诗约句千余。
淮波寒重雨疏疏。
烟笼滩上鹭，人买就船鱼。
古寺幽房权且住，夜深宿在僧居。
梦魂惊起转嗟吁。
愁牵心上虑，和泪写回书。
芳词来上，因俯同其韵以赐。
寰宇清夷，元宵游豫，为开临御端门。
暖风摇曳，香气霭轻氛。
十万钩陈灿锦，钧台外、罗绮缤纷。
欢声里，烛龙衔耀，黼藻太平春。
灵鳌，擎彩岫，冰轮远驾，初上祥云。
照万宇嬉游，一视同仁。
更起维垣大第，通宵宴、调燮良臣。
从兹庆，都愈赓载，千岁乐昌辰。
玉京曾忆昔繁华。
万里帝王家。
琼林玉殿，朝喧弦管，暮列笙琶。
花城人去今萧索，春梦绕胡沙。
家山何处，忍听羌笛，吹彻梅花。
裁翦冰绡，打叠数重，冷淡燕脂匀注。
新样靓妆，艳溢香融，羞杀蕊珠宫女。
易得凋零，更多少、无情风雨。
愁苦。
闲院落凄凉，几番春暮。
凭寄离恨重重，这双燕，何曾会人言语。
天遥地远，万水千山，知他故宫何处。
怎不思量，除梦里、有时曾去。
无据。
和梦也、有时不做。
绛烛朱笼相随映，驰绣毂、尘清香衬。
万金光射龙轩莹。
绕端门、瑞雷轻振。
元宵为开圣景。
严敷坐、观灯锡庆。
帝家华英疑误乘春兴。
搴珠帘、望尧瞻舜。
汉家炎运中微，坐令闰位余分据。
南阳自有，真人膺历，龙翔虎步。
初起昆城，旋驱乌合，块然当路。
想莽军百万，旌旗千里，应道是、探囊取。
豁达刘郎大度。
对劲敌、安恬无惧。
提兵夹击，声喧天坏，雷风借助。
虎豹哀嗥，戈鋋委地，一时休去。
早复收旧物，扫清氛祲，作中兴主。
茂陵仙客，算真是、天与雄才宏略。
猎取天骄驰卫霍，如使鹰鹯驱雀。
鏖战皋兰，犁庭龙碛，饮至行勋爵。
中华疆盛，坐令夷狄衰弱。
追想当日巡行，勒兵十万骑，横临边朔。
亲总貔貅谈笑看，黠虏心惊胆落。
寄语单于，两君相见，何苦逃沙漠。
英风如在，卓然千古高著。
长江千里。
限南北、雪浪云涛无际。
天险难逾，人谋克庄，索虏岂能吞噬。
阿坚百万南牧，倏忽长驱吾地。
破强敌，在谢公处画，从容颐指。
奇伟。
淝水上，八千戈甲，结阵当蛇豕。
鞭弭周旋，旌旗麾动，坐却北军风靡。
夜闻数声鸣鹤，尽道王师将至。
延晋祚，庇烝民，周雅何曾专美。
古来夷狄难驯，射飞择肉天骄子。
唐家建国，北边雄盛，无如颉利。
万马崩腾，早旗毡帐，远临清渭。
向郊原驰突，凭陵仓卒，知战守、难为计。
须信君王神武。
觇虏营、只从七骑。
长弓大箭，据鞍诘问，单于非义。
戈甲鲜明，旌麾光彩，六军随至。
怅敌情震骇，鱼循鼠伏，请坚盟誓。
晚唐姑息，有多少方镇，飞扬跋扈。
淮蔡雄藩联四郡，千里公然旅拒。
同恶相资，潜伤宰辅，谁敢分明语。
媕婀群议，共云旄节应付。
于穆天子英明，不疑不贰处，登庸裴度。
往督全师威令使，擒贼功名归诉。
半夜衔枚，满城深雪，忽已亡悬瓠。
明堂坐治，中兴高映千古。
蛾眉修绿。
正君王恩宠，曼舞丝竹。
华清赐浴瑶甃，五家会处，花盈山谷。
百里遗簪堕珥，尽宝钿珠玉。
听突骑、鼙鼓声喧，寂寞霓裳羽衣曲。
金舆远幸匆匆速。
奈六军不发人争目。
明眸皓齿难恋，肠断处、绣囊犹馥。
剑阁峥嵘，何况铃声，带雨相续。
谩留与、千古伤神，尽入生绡幅。
茫茫云海。
方丈蓬壶何处在。
拟泛轻舟。
一到金鳌背上游。
琼楼珠室。
千岁蟠桃初结实。
月冷风清。
试倩双成吸玉笙。
龟台金母。
绀发芳容超敻古。
绛节霓旌。
青鸟传言若可凭。
瑶池罢宴。
零落碧桃香片片。
八骏西巡。
更有何人继后尘。
秋色方浓，好天凉夜，风雨初霁。
缺月如钩，微云半掩，的烁星河碎。
爽来轩户，凉生枕簟，夜永悄然无寐。
起徘徊，凭栏凝伫，片时万情千意。
江湖倦客，年来衰病，坐叹岁华空逝。
往事成尘，新愁似锁，谁是知心底。
五陵萧瑟，中原杳杳，但有满襟清泪。
烛兰缸，呼童取酒，且图径醉。
归去客，迂骑过江乡。
茅店鸡声寒逗月，板桥人迹晓凝霜。
一望楚天长。
春信早，山路野梅香。
映水酒帘斜扬日，隔林渔艇静鸣榔。
杳杳下残阳。
如意始身退，此事古难谐。
中年醉饮，多病闲去正当才。
长爱兰亭公子，弋钓溪山娱适，甘旨及朋侪。
衰疾卧江海，鸥鸟莫惊猜。
酒初熟，招我友，共一杯。
碧天云卷，高挂明月照人怀。
我醉欲眠君去，醉醒君如有意，依旧抱琴来。
尚有一壶酒，当复为君开。
物我本虚幻，世事若俳谐。
功名富贵，当得须是个般才。
幸有山林云水，造物端如有意，分付与吾侪。
寄语旧猿鹤，不用苦相猜。
醉中适，一杯尽，复一杯。
坐间有客，超诣言笑可忘怀。
况是清风明月，如会幽人高意，千里自飞来。
共笑陶彭泽，空对菊花开。
暮云四卷，淡星河、天影茫茫垂碧。
皓月浮空，人尽道，端的清圆如璧。
丹桂扶疏，银蟾依约，千古佳今夕。
寒光委照，有人独坐秋色。
怅念老子平生，粗令婚嫁了，超然闲适。
误缚簪缨遭世故，空有当时胸臆。
苒苒流年，春鸿秋燕，来往终何益。
云山深处，这回真是休息。
九日菊花迟，茱萸却早。
嫩蕊浓香自妍好。
一簪华发，只恐西风吹帽。
细看还遍插，人忘老。
千古此时，清欢多少。
铁马台空但荒草。
旅愁如海，须把金尊销了。
暮天秋影碧，云如扫。
木落霜清秋色霁。
菊苞渐吐金英碎。
佳节不随东去水。
谁得会。
黄花开日重阳至。
三径旧栽烟水外。
故园凝望空流泪。
香色向人如有意。
挼落蕊。
金尊满满从教醉。
秋杪暑方退，清若玉壶冰。
高楼对月，天上宫殿不曾扃。
散下凄然风露，影照江山如昼，浑觉俗缘轻。
弋者欲何慕，鸿羽正冥冥。
世间法，唯此事，最堪凭。
太虚心量，聊假梨枣制颓龄。
但使心安身健，静看草根泉际，吟蚓与飞萤。
一坐小千劫，无念契无生。
老饕嗜酒若鸱夷。
拣珠玑。
自蒸炊。
篘尽云腴，浮蚁在瑶卮。
有客相过同一醉，无客至，独中之。
麹生风味有谁知。
豁心脾。
展愁眉。
玉颊红潮，还似少年时。
醉倒不知天地大，浑忘却，是和非。
客中重九共登高。
逼烟霄。
见秋毫。
云涌群山，山外海翻涛。
回首中原何处是，天似幕，碧周遭。
茱萸蕊绽菊方苞。
左倾醪。
右持螯。
莫把闲愁，空使寸心劳。
会取八荒皆我室，随节物，且游遨。
西阁夜初寒，炉烟轻袅。
竹枕绸衾素屏小。
片时清梦，又被木鱼惊觉。
半窗残月影，天将晓。
幻境去来，胶胶扰扰。
追想平生发孤笑。
壮怀消散，尽付败荷衰草。
个中还得趣，从他老。
新阁就，向日借清光。
广厦生风非我志，小窗容膝正相当。
聊此傲羲皇。
狨尾拂，高挂木绳床。
老病维摩谁问疾，散花天女为焚香。
恰好细商量。
新酒熟，云液满香篘。
溜溜清声归小瓮，温温玉色照瓷瓯。
饮兴浩难收。
嘉客至，一酌散千忧。
顾我老方齐物论，与君同作醉乡游。
万事总休休。
新雨足，一夜满南塘。
禾更稻向成初吐秀，芰荷虽败尚余香。
爽气入轩窗。
澄霁后，远岫更青苍。
两部蛙声鸣鼓吹，一天星月浸光铓。
秋色陡凄凉。
新月出，清影尚苍茫。
学扇欲生青海上，如钩先挂碧霄傍。
星斗焕文章。
林下客，把酒挹孤光。
斟酌嫦娥怜我老，故窥书幌照人床。
此意自难忘。
华清赐浴。
宝甃温泉浇腻玉。
笑靥开时。
一骑红尘献荔枝。
明珠乍剖。
自擘轻红香满手。
锦袜罗囊。
犹瘗当年驿路旁。
仙姝丽绝。
被服红绡肤玉雪。
火齐堆盘。
常得杨妃带笑看。
劳生重马。
远贡长为千古话。
林下甘芳。
却准幽人餍饫尝。
幽芳不为春光发，直待秋风。
直待秋风。
香比余花分外浓。
步摇金翠人如玉，吹动珑璁。
吹动珑璁。
恰似瑶台月下逢。
枝头万点妆金蕊，十里清香。
十里清香。
解引幽人雅思长。
玉壶贮水花难老，净几明窗。
净几明窗。
褪下残英蔌蔌黄。
去年九日在衡阳。
满林霜。
俯潇湘。
回雁峰头，依约雁南翔。
遥想茱萸方遍插，唯少我，一枝香。
今年佳节幸相将。
陟层冈。
举华觞。
地暖风和，犹未菊开黄。
此会明年知健否，判酩酊，醉秋光。
太白乃吾祖，逸气薄青云。
开元有道，聊复乘兴一来宾。
天子呼来方醉，洒面清泉微醒，余吐拭龙巾。
词翰不加点，歌阕满宫春。
笔风雨，心锦绣，极清新。
大儿中令，神契兼有坐忘人。
不识将军高贵，醉里指污吾足，乃敢尚衣嗔。
千载已仙去，图象耸风神。
际天云海无涯，径从一叶舟中渡。
天容海色，浪平风稳，何尝有飓。
鳞甲千山，笙镛群籁，了无遮护。
笑读君佳阕，追寻往事，须信道、忘来去。
闻说钓鲸公子，为才名、鹗书交举。
高怀淡泊，柏台兰省，留连莫住。
万里闽山，不从海道，寄声何处。
怅七年契阔，无因握手，与开怀语。
莫春清淑之初，赏心最乐惟修禊。
兰亭序饮，泛觞流咏，萧然适意。
旧弼宗英，文章贤牧，肯临坰外。
向碧山深处，寻花问柳，有佳气、随旌旆。
寥落幽人寓止。
借僧园、缭云萦水。
栽花种竹，凿池开径，渊明岂愧。
美景良辰，玉颜方老，欲留何计。
对残红嫩绿，开怀笑语，且须同醉。
花径不曾扫，蓬户为君开。
元戎小队，清晓佳客与同来。
我为衰迟多病，且恁浇花艺药，随分葺池台。
多谢故人意，迂访白云隈。
暮春月，修禊事，会兰斋。
一觞一咏，何愧当日畅幽怀。
况是茂林修竹，映带清流湍激，山色碧崔嵬。
勿复叹陈迹，且为醉金杯。
武夷山里一溪横。
晚风清。
断霞明。
行至晞真、馆下月华生。
仙迹灵踪知几许，霞明。
行至晞真、馆下月华生。
仙迹灵踪知几许，云缥缈，石峥嵘。
羽人同载小舟轻。
玉壶倾。
荐芳馨。
酣饮高歌，时作步虚声。
一梦游仙非偶尔，回棹远，翠烟凝。
春来江上打头风。
吼层空。
卷飞蓬。
多少云涛，雪浪暮江中。
早是客情多感慨，烟漠漠，雨濛濛。
梁溪只在太湖东。
长儿童。
学庞翁。
谁信家书，三月不曾通。
见说浙河金鼓震，何日到，羡归鸿。
晓来江口转南风。
静烟空。
整云蓬。
满眼高帆，隐映画图中。
呕轧数声离岸舻，云暗淡，雪溟濛。
扁舟归去五湖东。
狎樵童。
侣渔翁。
不管人间，荣辱与穷通。
试作五噫歌汉室，从隐遁，作梁鸿。
征骑远，千里别沙阳。
泛碧斋傍凝翠阁，栖云寺里印心堂。
回首意茫茫。
分水岭，烟雨正凄凉。
南望瓯闽连海峤，北归吴越过江乡。
极目暮云长。
云岭水，南北自分流。
触目澜翻飞雪浪，赴溪盘屈转琼钩。
呜咽不胜愁。
归去客，征骑远闽州。
路入江南春信未，日行北陆冷光浮。
还揽旧貂裘。
清昼永，幽致夏来多。
远岸参差风扬柳，平湖清浅露翻荷。
移棹钓烟波。
凉一霎，飞雨洒轻蓑。
满眼生涯千顷浪，放怀乐事一声歌。
不醉欲如何。
烟艇稳，浦溆正清秋。
风细波平宜进楫，月明江静好沈钩。
横笛起汀洲。
鲈鳜美，新酿蚁醅浮。
休问六朝兴废事，白萍红蓼正凝愁。
千古一渔舟。
江上雪，独立钓渔翁。
箬笠但闻冰散响，蓑衣时振玉花空。
图画若为工。
云水暮，归去远烟中。
茅舍竹篱依小屿，缩鳊圆鲫入轻笼。
欢笑有儿童。
长江千里，烟淡水云阔。
歌沈玉树，古寺空有疏钟发。
六代兴亡如梦，苒苒惊时月。
兵戈凌灭。
豪华销尽，几见银蟾自圆缺。
潮落潮生波渺，江树森如发。
谁念迁客归来，老大伤名节。
纵使岁寒途远，此志应难夺。
高楼谁设。
倚阑凝望，独立渔翁满江雪。
江天霜晓。
对万顷雪浪，云涛氵弥渺远岫参差，烟树微茫，阅尽往来人老。
浅沙别浦极望，满目余霞残照。
暮云敛，放一轮明月，窥人怀抱。
杳杳。
千里恨，玉人一别，梦断无音耗。
手捻江梅，枝头春信，欲寄算应难到。
画船片帆浮碧，更值风高波浩。
几时得向尊前，销却许多烦恼。
万古秣陵江国，舣舟烟岸，千里云林。
故垒高楼，凝望远水遥岑。
景阳钟、那闻旧响，玉树唱、空有余音。
感春心。
六朝遗事，萧索难寻。
甘泉法从弟兄芝玉，顾我情深契阔相思，岂知今日共登临。
对尊俎、休辞痛饮，伤志节、须且高吟。
柳摇金。
断霞轻霭，残照西沈。
塞上风高，渔阳秋早。
惆怅翠华音杳。
驿使空驰，征鸿归尽，不寄双龙消耗。
念白衣、金殿除恩，归黄阁、未成图报。
谁信我、致主丹衷，伤时多故，未作救民方召。
调鼎为霖，登坛作将，燕然即须平扫。
拥精兵十万，横行沙漠，奉迎天表。
梨花院宇。
淡月倾云初过雨。
一枕轻寒。
梦入西瑶小道山。
花深人静。
帘锁御香清昼永。
红药阑干。
玉案春风窈窕间。
楼下清歌，水流歌断春风暮。
梦云烟树。
依约江南路。
碧水黄沙，梦到寻梅处。
花无数。
问花无语。
明月随人去。
绿琐窗纱明月透。
正清梦、莺啼柳。
碧井银瓶鸣玉甃。
翔鸾妆样，粲花衫绣。
分付春风手。
喜入秋波娇欲溜。
脉脉青山两眉秀。
玉枕春寒郎知否。
归来留取，御香襟袖。
同饮酴醿酒。
春阴淡淡，春波渺渺，帘卷花稍香雾。
小舟谁在落梅村，正梦绕、清溪烟雨。
碧山学士，云房娇小，须要五湖同去。
桃花流水鳜鱼肥，恰趁得、江天佳处。
校书学士小蓬山。
新参玉笋班。
买花归去五湖间。
浣花龙尾湾。
下脱。
袅袅秋风起，萧萧败叶声。
岳阳楼上听哀筝。
楼下凄凉江月、为谁明。
雾雨沈云梦，烟波渺洞庭。
可怜无处问湘灵。
只有无情江水、绕孤城。
春风碧水满郎湖。
水清梅影疏。
渡江桃叶酒家垆。
髻鬟云样梳。
吹玉蕊，饮琼腴。
不须红袖扶。
少年随意数花须。
老来心已无。
照江梅词，寄任蕴明。
蕴明尝许缘檄载侍儿见过，又于汉籍伎有目成者因以为戏郎官湖上探春回。
初见照江梅。
过尽竹溪流水，无人知道花开。
佳人何处，江南梦远，殊未归来。
唤取小丛教看，隔江烟雨楼台。
拾翠亭前水满，郎官湖上春回。
仪龙新碾试琼杯。
更觉春江有味。
拄杖行穿翠筱，吹花醉绕江梅。
故园心事老相催。
此意陶潜能会。
云观三山清露，长生万鬣青松。
琼王敖珠珥下秋空。
一笑满天鸾凤。
雾鬓新梳绀绿，霞衣旧佩柔红。
更邀豪俊驭南风。
此意平生飞动。
春水湖塘深处。
竹暗沙洲无路。
闲伴落花来，却信东风归去。
且住。
且住。
细看两山烟雨。
不见玉人清晓。
长啸一声云杪。
碧水满阑塘，竹外一枝风袅。
奇妙。
奇妙。
半夜山空月皎。
碧山横绕清湖，茂林秀麓波光里。
南宫老大，西洲漂荡，危亭重倚。
雨步云行，饵风饮雾，平生游戏。
笑此中空洞，都无一物，有神妙、浩然气。
扫尽云南梦北，看三江五湖秋水。
狂歌两解，清尊一举，超然千里。
江汉苍茫，故人何处，山川良是。
待白萍露下，青天月上，约骑鲸起。
拍手趁西风。
惊起乖龙。
青山绿水古今同。
唯有一轮山上月，长照江中。
一点落金钟。
浑似虚空。
道人不住有云峰。
但是人家清酒瓮，行处相逢。
论思厌久，动莼鲈清兴，轻辞丹极。
佩玉腰金归故里，光照湖山秋色。
八座仪刑，九重尊宠，才大今词伯。
汉家豪俊，一时谁是勍敌。
三径旧日家声，华堂深稳处，频开瑶席。
春在壶中真自有，一境珠宫仙掖。
谭尘挥风，罚筹如猬，数困尊前客。
故应元放，举杯狂醉轻掷。
多情宋玉，值西风摇落，悲秋时节。
赖有幽芳深解意，的皪枝头争发。
欲语含羞，敛容微笑，心事如何说。
暗香时度，卷帘留伴霜月。
谁为赋写仙姿，挥毫落纸，有尊前词客。
独倚阑干须信道，消得孤吟愁绝。
补阙骚经，拾遗香传，顿许居前列。
品题多谢，一枝当为君折。
疏柳飘零，暮鸦寒集，都门送客，斜阳影里。
野色沈沈，翠微隐隐，遥指故乡云外。
聚久交情厚，对西风、争忍分袂。
饮散宾朋，画船去也，平芜千里。
因记。
小轩无寐。
观夜月凭阑，共论深契。
绛帐清闲，杏坛优暇，当念宴游同醉。
南北烟波远，愿无忘、音书频寄。
未知名宦拘人，异日相逢何地。
小窗开宴，草草杯盘具。
欢喜走儿童，庆生朝、一年一度。
风光好处，恰是小春时，香泛泛，酒醺醺，一曲歌金缕。
吾今已醉，解作醒时语。
千里念重亲，望家山、云天尽处。
深深发愿，只愿早休官，居颜巷，戏莱衣，岁岁长欢聚。
绿蚁浮觞香泛泛，黄花共荐芳辰。
清霜天宇净无尘。
登高宜有赋，拈笔戏成文。
可奈园林摇落尽，悲秋意与谁论。
眼中相识几番新。
龙山高会处，落帽定何人。
追想京都全盛日，蓬弧初记生时。
朝来朱绂照庭闱。
谁知衰谢老，还有宁馨儿。
休记蓝田生美玉，举杯听取歌词。
年方强仕未应迟。
高风轻借便，一鹗看横飞。
十月风光，小春时候，宴堂初启朱筵。
博山云润，风细袅晴烟。
坐有文章公子，争吟唱、诗满花笺。
帘帷里，时闻笑语，今日间生贤。
郎潜。
虽未贵，虚名自有，清议推先。
更那堪、高堂重庆兼全。
占取人间乐事，何必羡、玉带貂蝉。
飞觞处，深深更祝，龟鹤永齐年。
风轧云低，寒催腊近，画堂和气先春。
玳筵初启，佳会庆生辰。
漏转高张宝炬，重帘邃、深炷炉薰。
欢声里，清歌闲发，一曲绕梁尘。
慈闱，春不老，山河象服，恩被丝纶。
占人间荣贵，兰玉诜诜。
便好金尊尽醉，殷勤劝、须满十分。
深深愿，斑衣拜舞，千岁奉灵椿。
岁晚寒凝，正蓂舒四叶，梅吐孤芳。
庆诞佳辰，开筵盛集萱堂。
合坐春回锦绣，卷帘处、花簇笙簧。
除乐禁、初许闻韶，应时欢宴何妨。
人言富贵最好，算有谁能兼，福寿康强。
自是仙姿，天教占取恩光。
百和重添宝炬，十分劝、频举瑶觞。
仍教画、家庆新图，要看兰桂成行。
罗绮争春拥画堂。
翠帷深处按笙簧。
宝奁频炷郁沈香。
海上蟠桃元未老，月中仙桂看余芳。
何须龟鹤颂年长。
象服华年两鬓青。
喜逢生日是嘉平。
何妨开宴雪初晴。
酒劝十分金凿落，舞催三叠玉娉婷。
满堂欢笑祝椿龄。
过隙光阴还自催。
生朝又送一年来。
宴堂深处强追陪。
眼眩岂堪花里笑，眉攒聊向酒边开。
与君同醉莫辞杯。
飞雪初晴，晓来佳气生庭户。
宝薰笼雾。
帘幕香风度。
鹤发龟龄，堂上潘舆驻。
花深处。
缓歌金缕。
莫惜杯频举。
罗幕重重，画堂迎腊和风转。
玳筵高展。
知是群仙宴。
银鸭香浮，红袖翻歌扇。
金杯劝。
深深祝愿。
争把蟠桃献。
宝津楼下柳阴重。
画桥东。
戏鱼龙。
闻喜当时，开宴盛仪容。
遥想新年寻故事，扶醉帽，夕阳中。
可怜衰鬓飒霜丛。
借酡红。
遣愁浓。
梦入长安，惊起送飞鸿。
直下青冥休避路，九万里，看抟风。
敛晴烟。
桂花如水轻寒。
宴中秋、朋簪来会，满筵绿鬓朱颜。
罄尊罍、兴吞海量，妙歌吹、声彻云端。
独念衰残，强陪欢笑，恍然感旧觉悲酸。
功名志，黄粱晓梦，老去奈何天。
休追悔，天应教人，赢取身闲。
想姮娥、情都如旧，也须知我贪欢。
奈潘鬓、霜蓬渐满，况沈腰、革带频宽。
月有重圆，人谁长健，一回相见一回难。
王夫子，看君风度，何不早弹冠。
莫学我，年年对月，扶病江干。
爱家山。
坐来心与云闲。
念平生、功名有志，暮年多病知难。
眷簪缨、未容引去，奈猿鹤、久已催还。
松菊关情，莼鲈引兴，昔人高韵照尘寰。
细追想，山林钟鼎，从古罕兼全。
归来好，皇恩赐可，拂袖欣然。
望西清、犹叨法从，梦魂宁隔台躔。
莳七松、便为小隐，开三径、且乐余年。
宾友相过，鸡豚为具，从容聊作饮中仙。
君试听，阳春佳阕，今日恰新传。
休辞酒，从教醉舞，踏碎花毡。
解组盛明时，角巾东路。
家在深村更深处。
扫开三径，坐看一川烟雨。
故山休笑我，来何暮。
苦贪富贵，多忧多虑。
百岁光阴能几许。
醉乡日月，莫问人间寒暑。
兴来随短棹，过南浦。
年时生日宴高堂。
欢笑拥炉香。
今日山前停棹，也须随分飞觞。
东阳太守，携家远去，方溯桐江。
把酒祝君长健，相随归老吾乡。
日也前年初对大明宫。
寒律转春风。
几度乡关归梦，催成两鬓霜蓬。
山州岁晚，还逢令节，空记前踪。
莫遣酒兵相向，愁城生怕频攻。
休惊初腊冻全消。
旬日是春朝。
梅吐芳心半笑，柳含青眼相撩。
风光如许，那知太守，老去无聊。
乘兴方思把笺，归心已逐轻桡。
五日小春休屈指。
花发西轩，早已传春意。
应为高堂催燕喜。
一枝得得来呈瑞。
绮席初开云幕邃。
兰蕙腾芳，人生蓬壶里。
寿酒满斟那惜醉。
锦囊行拜恩封贵。
雨洗轩庭迎晚照。
黄菊才芳，未觉秋光老。
怪底烘堂添语笑。
姮娥此夜来蓬岛。
献寿新词谁解道。
满眼儿孙，著语皆争巧。
潋滟金杯休惜酹。
追欢不怕霜天晓。
老去光阴惊掣电。
生长元丰，试数今谁健。
多谢天公怜岁晚。
清时乞得身闲散。
忆昔生朝叨睿眷。
台馈颁恩，内酒当筵劝。
今日衰残欢意鲜。
举杯目断尧天远。
缓带垂红双侍女。
彩凤衔来，秀色生庭户。
转蕙光风香暗度。
回眸绰约神仙侣。
寡和清歌声激楚。
夜饮厌厌，劝我杯频举。
只恐酒阑催暮雨。
凭谁约断阳台路。
梅柳约东风，迎腊暗传消息。
粉面翠眉偷笑，似欣逢佳客。
晚来歌管破余寒，沈烟袅轻碧。
老去不禁卮酒，奈尊前春色。
重帘卷尽楼台日。
华灯万点欢声入。
老病莫凭阑。
一城星斗寒。
艳妆翻舞雪。
目眩红生缬。
不是故无情。
羞君双鬓青。
南山只与溪桥隔。
年来厌著寻山屐。
卧对曲屏风。
淡烟疏雨中。
功成投老去。
拚作林塘主。
万事不关心。
酒杯红浪生。
红莲照晚。
花底明人眼。
无限游人谁惜倦。
只有衰翁心懒。
笙歌缓引更筹。
更阑客散添愁。
香雾半窗幽梦，烟波千里归舟。
封人祝望尧云了，归路蔼欢声。
何妨明日，开筵笑语，聊庆初生。
官闲岁晚身犹健，兰玉更盈庭。
持杯为寿，从教夜醉，谁怕参横。
年少春心花里转。
只恐飞花片片。
沈醉归深院。
妓衣何用令高卷。
要看梁州初入遍。
放出楼中舞燕。
有眼何曾见。
看来未足重开宴。
思堂醇酎。
满酌金杯争献寿。
记取年时。
头白成双唱旧词。
莫言秋晚。
五日小春黄菊绽。
折一枝来。
纶诰金花要并开。
藤床纸帐朝眠起。
说不尽、无佳思。
沈香断续玉炉寒，伴我情怀如水。
笛里三弄，梅心惊破，多少春情意。
小风疏雨萧萧地。
又催下、千行泪。
吹箫人去玉楼空，肠断与谁同倚。
一枝折得，人间天上，没个人堪寄。
小阁藏春，闲窗锁昼，画堂无限深幽。
篆香烧尽，日影下帘钩。
手种江梅更好，又何必、临水登楼。
无人到，寂寥浑似，何逊在扬州。
从来，知韵胜，难堪雨藉，不耐风柔。
更谁家横笛，吹动浓愁。
莫恨香消雪减，须信道、扫迹情留。
难言处，良宵淡月，疏影尚风流。
红酥肯放琼苞碎。
探著南枝开遍未。
不知酝藉几多香，但见包藏无限意。
道人憔悴春窗底。
闷损阑干愁不倚。
要来小酌便来休，未必明朝风不起。
雪里已知春信至。
寒梅点缀琼枝腻。
香脸半开娇旖旎。
当庭际。
玉人浴出新妆洗。
造化可能偏有意。
故教明月玲珑地。
共赏金尊沈绿蚁。
莫辞醉。
此花不与群花比。
年年雪里。
常插梅花醉。
挼尽梅花无好意。
赢得满衣清泪。
今年海角天涯。
萧萧两鬓生华。
看取晚来风势，故应难看梅花。
天上星河转，人间帘幕垂。
凉生枕簟泪痕滋。
起解罗衣聊问、夜何其。
翠贴莲蓬小，金销藕叶稀。
旧时天气旧时衣。
只有情怀不似、旧家时。
天接云涛连晓雾。
星河欲转千帆舞。
仿佛梦魂归帝所。
闻天语。
殷勤问我归何处。
我报路长嗟日暮。
学诗谩有惊人句。
九万里风鹏正举。
风休住。
蓬舟吹取三山去。
常记溪亭日暮。
沈醉不知归路。
兴尽晚回舟，误入藕花深处。
争渡。
争渡。
惊起一滩鸥鹭。
昨夜雨疏风骤。
浓睡不消残酒。
试问卷帘人，却道海棠依旧。
知否。
知否。
应是绿肥红瘦。
小楼寒，夜长帘幕低垂。
恨萧萧、无情风雨，夜来揉损琼肌。
也不似、贵妃醉脸，也不似、孙寿愁眉。
韩令偷香，徐娘傅粉，莫将比拟未新奇。
细看取、屈平陶令，风韵正相宜。
微风起，清芬酝藉，不减酴醿。
渐秋阑、雪清玉瘦，向人无限依依。
似愁凝、汉皋解佩，似泪洒、纨扇题诗。
朗月清风，浓烟暗雨，天教憔悴度芳姿。
纵爱惜、不知从此，留得几多时。
人情好，何须更忆，泽畔东篱。
风柔日薄春犹早。
夹衫乍著心情好。
睡起觉微寒。
梅花鬓上残。
故乡何处是。
忘了除非醉。
沈水卧时烧。
香消酒未消。
归鸿声断残云碧。
背窗雪落炉烟直。
烛底凤钗明。
钗头人胜轻。
角声催晓漏。
曙色回牛斗。
春意看花难。
西风留旧寒。
小院闲窗春色深。
重帘未卷影沈沈。
倚楼无语理瑶琴。
远岫出山催薄暮，细风吹雨弄轻阴。
梨花欲谢恐难禁。
淡荡春光寒食天。
玉炉沈水袅残烟。
梦回山枕隐花钿。
海燕未来人斗草，江海已过柳生绵。
黄昏疏雨湿秋千。
香冷金猊，被翻红浪，起来人未梳头。
任宝奁闲掩，日上帘钩。
生怕闲愁暗恨，多少事、欲说还休。
今年瘦，非干病酒，不是悲秋。
明朝，这回去也，千万遍阳关，也即难留。
念武陵春晚，云锁重楼，记取楼前绿水，应念我、终日凝眸。
凝眸处，从今更数，几段新愁。
红藕香残玉簟秋。
轻解罗裳，独上兰舟。
云中谁寄锦书来，雁字回时，月满西楼。
花自飘零水自流。
一种相思，两处闲愁。
此情无计可消除，才下眉头，却上心头。
泪湿罗衣脂粉满。
四叠阳关，唱到千千遍。
人道山长山又断。
萧萧微雨闻孤馆。
惜别伤离方寸乱。
忘了临行，酒盏深和浅。
好把音书凭过雁。
东莱不似蓬莱远。
暖日晴风初破冻。
柳眼梅腮，已觉春心动。
酒意诗情谁与共。
泪融残粉花钿重。
乍试夹衫金缕缝。
山枕斜欹，枕损钗头凤。
独抱浓愁无好梦。
夜阑犹剪灯花弄。
寒日萧萧上锁窗。
梧桐应恨夜来霜。
酒阑更喜团茶苦，梦断偏宜瑞脑香。
秋已尽，日犹长。
仲宣怀远更凄凉。
不如随分尊前醉，莫负东篱菊蕊黄。
春到长门春草青。
江梅些子破，未开匀。
碧云笼碾玉成尘。
留晓梦，惊破一瓯春。
花影压重门。
疏帘铺淡月，好黄昏。
二年三度负东君。
归来也，著意过今春。
湖上风来波浩渺。
秋已暮、红稀香少。
水光山色与人亲，说不尽、无穷好。
莲子已成荷叶老。
青露洗、萍花汀草。
眠沙鸥鹭不回头，似也恨、人归早。
薄雾浓云愁永昼。
瑞脑消金兽。
佳节又重阳，玉枕纱厨，半夜凉初透。
东篱把酒黄昏后。
有暗香盈袖。
莫道不消魂，帘卷西风，人似黄花瘦。
夜来沈醉卸妆迟。
梅萼插残枝。
酒醒熏破春睡，梦远不成归。
人悄悄，月依依。
翠帘垂。
更挼残蕊，更捻余香，更得些时。
草际鸣蛩。
惊落梧桐。
正人间、天上愁浓。
云阶月地，关锁千重。
纵浮槎来，浮槎去，不相逢。
星桥鹊驾，经年才见，想离情、别恨难穷。
牵牛织女，莫是离中。
甚霎儿晴，霎儿雨，霎儿风。
窗前谁种芭蕉树，阴满中庭。
阴满中庭。
叶叶心心，舒卷有余情。
伤心枕上三更雨，点滴霖霪。
点滴霖霪。
愁损北人，不惯起来听。
临高阁。
乱山平野烟光薄。
烟光薄。
栖鸦归后，暮天闻角。
断香残酒情怀恶。
西风催衬梧桐落。
梧桐落。
又还秋色，又还寂寞。
萧条庭院，又斜风细雨，重门须闭。
宠柳娇花寒食近，种种恼人天气。
险韵诗成，扶头酒醒，别是闲滋味。
征鸿过尽，万千心事难寄。
楼上几日春寒，帘垂四面，玉阑干慵倚。
被冷香消新梦觉，不许愁人不起。
清露晨流，新桐初引，多少游春意。
日高烟敛，更看今日晴未。
落日镕金，暮云合璧，人在何处。
染柳烟浓。
吹梅笛怨，春意知几许。
元宵佳节，融和天气，次第岂无风雨。
来相召、香车宝马，谢他酒朋诗侣。
中州盛日，闺门多暇，记得偏重三五。
铺翠冠儿，捻金雪柳，簇带争济楚。
如今憔悴，风鬟霜鬓，怕见夜间出去。
不如向、帘儿底下，听人笑语。
风住尘香花已尽，日晚倦梳头。
物是人非事事休。
欲语泪先流。
闻说双溪春尚好，也拟泛轻舟。
只恐双溪舴艋舟。
载不动、许多愁。
帝里春晚。
重门深院。
草绿阶前，暮天雁断。
楼上远信谁传。
恨绵绵。
多情自是多沾惹。
难拚舍又是寒食也。
秋千巷陌，人静皎月初斜。
浸梨花。
微寒应候。
望日边六叶，阶蓂初秀。
爱景欲挂扶桑，漏残银箭，杓回摇斗。
庆高闳此际，掌上一颗明珠剖。
有令容淑质，归逢佳偶。
到如今，昼锦满堂贵胄。
荣耀，文步紫禁，一一金章绿绶。
更值棠棣连阴，虎符熊轼，夹河分守。
况青云咫尺，朝暮重入承明后。
看彩衣争献，兰羞玉酎。
祝千龄，借指松椿比寿。
永夜恹恹欢意少。
空梦长安，认取长安道。
为报今年春色好。
花光月影宜相照。
随意杯盘虽草草。
酒美梅酸，恰称人怀抱。
醉莫插花花莫笑。
可怜春似人将老。
寻寻觅觅，冷冷清清，凄凄惨惨戚戚。
乍暖还寒时候，最难将息。
三杯两盏淡酒，怎敌他、晚来风急。
雁过也，正伤心，却是旧时相识。
满地黄花堆积。
憔悴损，如今有谁堪摘。
守著窗儿，独自怎生得黑。
梧桐更兼细雨，到黄昏、点点滴滴。
这次第，怎一个、愁字了得。
寂寞深闺，柔肠一寸愁千缕。
惜春春去。
几点催花雨。
倚遍阑干，只是无情绪。
人何处。
连天衰草，望断归来路。
卖花担上。
买得一枝春欲放。
泪染轻匀。
犹带彤霞晓露痕。
怕郎猜道。
奴面不如花面好。
云鬓斜簪。
徒要教郎比并看。
揉破黄金万点轻。
剪成碧玉叶层层。
风度精神如彦辅，大鲜明。
梅蕊重重何俗甚，丁香千结苦粗生。
熏透愁人千里梦，却无情。
病起萧萧两鬓华。
卧看残月上窗纱。
豆蔻连梢煎熟水，莫分茶。
枕上诗书闲处好，门前风景雨来佳。
终日向人多藉藉，木犀花。
风韵雍容未甚都。
尊前甘橘可为奴。
谁怜流落江湖上，玉骨冰肌未肯枯。
谁教并蒂连枝摘，醉后明皇倚太真。
居士擘开真有意，要吟风味两家新。
庭院深深深几许，云窗雾阁春迟。
为谁憔悴损芳姿。
夜来清梦好，应是发南枝。
玉瘦檀轻无限恨，南楼羌管休吹。
浓香吹尽有谁知。
暖风迟日也，别到杏花肥。
禁幄低张，彤阑巧护，就中独占残春。
容华淡伫，绰约俱见天真。
待得群花过后，一番风露晓妆新。
妖娆艳态，妒风笑月，长殢东君。
东城边，南陌上，正日烘池馆，竟走香轮。
绮筵散日，谁人可继芳尘。
更好明光宫殿，几枝先近日边匀。
金尊倒，拚了尽烛，不管黄昏。
髻子伤春慵更梳。
晚风庭院落梅初。
淡云来往月疏疏。
玉鸭熏炉闲瑞脑，朱樱斗帐掩流苏。
通犀还解辟寒无。
恨君不似江楼月，南北东西。
南北东西。
只有相随无别离。
恨君却似江楼月，暂满还亏。
暂满还亏。
待得团团是几时。
乱红夭绿风吹尽，小市疏楼。
细雨轻鸥。
总向离人恨里收。
年年春好年年病，妾自西游。
水自东流。
不似残花一样愁。
渺渺风吹月上，濛濛雾挟霜回。
百年心事老相催。
人在夕阳落外。
有梦常嫌去远，无书可恨来迟。
一杯浊酒两篇诗。
小槛黄花共醉。
酒罢悠扬醉兴，茶烹唤起醒魂。
却嫌仙剂点甘辛。
冲破龙团气韵。
金鼎清泉乍泻，香沈微惜芳薰。
玉人歌断恨轻分。
欢意厌厌未尽。
病香无力傍栏干。
风雨送春还。
一枕晓来清梦，无人说似西山。
匆匆笑语，时时邂逅，草草杯盘。
莫谓杂花时候，便忘梅蕊冲寒。
驿路侵斜月，溪桥度晓霜。
短篱残菊一枝黄。
正是乱山深处、过重阳。
旅枕元无梦，寒更每自长。
只言江左好风光。
不道中原归思、转凄凉。
梅花自是于春懒。
不是春来晚。
看伊开在众花前。
便道与春无分、结因缘。
风前月下频相就。
笑我如伊瘦。
几回冲雨过疏篱。
已见一番青子、缀残枝。
平生臭味如君少。
自是君难老。
似侬憔悴更谁知。
只道心情不似、少年时。
春风也到江南路。
小槛花深处。
对人不是忆姚黄。
实是旧时风味、老难忘。
暖日温风破浅寒。
短青无数簇幽栏。
三年春在病中看。
中酒心情浑似梦，探花时候不曾闲。
几年芳信隔秦关。
共饮昏昏到暮鸦。
不须春日念京华。
迩来沈醉是生涯。
不是对君犹惜醉，只嫌春病却怜他。
愿为蜂采落残花。
要相忘。
不相忘。
玉树郎君月艳娘。
几回曾断肠。
欲下床。
却上床。
上得床来思旧乡。
北风吹梦长。
去年今夜。
同醉月明花树下。
此夜江边。
月暗长堤柳暗船。
故人何处。
带我离愁江外去。
来岁花前。
又是今年忆去年。
客愁不到西池路。
残春又逐花飞去。
今日傍池行。
新荷昨夜生。
故人千虑绕。
不道书来少。
去住隔关河。
长亭风雨多。
高楼只在斜阳里。
春风淡荡人声喜。
携客不嫌频。
使君如酒醇。
花光人不会。
月色须君醉。
月色与花光。
共成今夜长。
登楼一望南山雪。
使君风味如新月。
月向雪前明。
主人今夜情。
平生相与意。
老病犹堪记。
对酒为君欢。
酒杯嫌未宽。
雪似梅花，梅花似雪。
似和不似都奇绝。
恼人风味阿谁知，请君问取南楼月。
记得旧时，探梅时节。
老来旧事无人说。
为谁醉倒为谁醒，到今犹恨轻离别。
故人何处。
同在江南路。
百种旧愁分不去。
枉被落花留住。
旧愁百种谁知。
除非是见伊时。
最是一春多病，等闲过了酴醿。
小院悠悠春未远。
牡丹昨夜开犹浅。
珍重使君帘尽卷。
风欲转。
绿阴掩映栏干晚。
记得旧时清夜短。
洛阳芳讯时相伴。
一朵姚黄鬆髻满。
情未展。
新来衰病无人管。
部员外郎，谪监长道之白石镇一朵江梅春带雪。
玉软云娇，姑射肌肤洁。
照影凌波微步怯。
暗香浮动黄昏月。
谩道广平心似铁。
词赋风流，不尽愁千结。
望断江南音信绝。
陇头行客空情切。
尽日东风吹绿树。
向晚轻寒，数点催花雨。
年少凄凉天付与。
更堪春思萦离绪。
临水高楼携酒处。
曾倚哀弦，歌断黄金缕。
楼下水流何处去。
凭栏目送苍烟暮。
魂消目断关山路。
曾送雕鞍去。
而今留滞古陪京，还是一尊芳酒、送君行。
吾庐好在条山曲。
三径应芜没。
诛茅为我补东篱。
会待新春残腊、也来归。
宝鉴菱花莹。
孤鸾慵照影。
鱼书蝶梦两浮沈，恨恨恨。
结尽丁香，瘦如杨柳，雨疏云冷。
宿醉厌厌病。
罗巾空泪粉。
欲将远意托湘弦，闷闷闷。
香絮悠悠，画帘悄悄，日长春困。
香冷金炉，梦回鸳帐余香嫩。
更无人问。
一枕江南恨。
消瘦休文，顿觉春衫褪。
清明近。
杏花吹尽。
薄暮东风紧。
连环宝瑟深深愿，结尽一生愁。
人间天上，佳期胜赏，今夜中秋。
雅歌妍态，嫦娥见了，应羡风流。
芳尊美酒，年年岁岁，月满高楼。
年年桃李。
渺关河一梦，飞花空委。
鸿去燕来，锦字参差难寄。
敛双眉、山对起。
娇波泪落妆如洗。
独倚高楼，日日春风里。
江水际。
天色无情，似送离怀千里。
绰约彤霞降紫霄。
是仙子风标。
湘裙明佩响琼瑶。
散馥郁、暗香飘。
小春十月寒犹浅，妆粉弄梅梢。
秦楼风月待吹箫。
舞双鹤、醉蟠桃。
笔端红翠。
造化工夫春有意。
云梦涵胸。
好去蓬山十二重。
天街追骑。
催唤谪仙泥样醉。
电扫云空。
百斛明珠咳唾中。
兰烛画堂深，歌吹已终瑶席。
碾破密云金缕，送蓬莱归客。
看看宣诏未央宫，草诏侍宸极。
拜赐一杯甘露，泛天边春色。
断霞收尽黄昏雨。
滴梧桐疏树。
帘栊不卷夜沈沈，锁一庭风露。
天涯人远，心期梦悄，苦长宵难度。
知他窗外促织儿，有许多言语。
檐花点滴秋清。
寸心惊。
香断一炉沈水、一灯青。
凉宵永。
孤衾冷。
梦难成。
叶叶高梧敲恨、送残更。
艳艳春娇入眼波。
劝人金盏缓声歌。
不禁粉泪揾香罗。
暮雨朝云相见少，落花流水别离多。
寸肠争奈此情何。
空笼帘影隔垂杨。
梦回芳草池塘。
杏花枝上蝶双双。
春昼初长。
强理云鬟临照，暗弹粉泪沾裳。
自怜容艳惜流光。
无限思量。
归计信悠悠。
归去谁留。
梦随江水绕沙洲。
沙上孤鸿犹笑我，萍梗飘流。
与世且沈浮。
要便归休。
一杯消尽一生愁。
傥有人来闲论事，我会摇头。
屋下疏流水，屋上列青山。
先生跨鹤何处，窈窕白云间。
采药当年三径，只有长松绿竹，霜吹晚萧然。
举酒高台上，仿佛揖群仙。
转银汉，飞宝鉴，溢清寒。
金波万顷不动，人在玉壶宽。
我唱君须起舞，要把嫦娥留住，相送一杯残。
醉矣拂衣去，一笑渺人寰。
秋光向晚，叹羁游坐见。
年华将换。
一纸素书，拟托南来征雁。
奈雪深、天更远。
东窗皓月今宵满。
浅酌芳尊，暂倩嫦娥伴。
应念夜长，旅枕孤衾不暖。
便莫教、清影转。
惨结秋阴，西风送、霏霏雨湿。
凄望眼、征鸿几字，暮投沙碛。
试问乡关何处是，水云浩荡迷南北。
但一抹、寒青有无中，遥山色。
天涯路，江上客。
肠欲断，头应白。
空搔首兴叹，暮年离拆。
须信道消忧除是酒，奈酒行有尽情无极。
便挽取、长江入尊罍，浇胸臆。
客路那知岁序移。
忽惊春到小桃枝。
天涯海角悲凉地，记得当年全盛时。
花弄影，月流辉。
水精宫殿五云飞。
分明一觉华胥梦，回首东风泪满衣。
惜别怀归老不禁。
一年春事柳阴阴。
日下长安何处是，碧云深。
已恨梅花疏远信，休传桃叶怨遗音。
一醉东风分首去，两惊心。
烟雨满江风细。
江上危楼独倚。
歌罢楚云空，楼下依前流水。
迢递。
迢递。
目送孤鸿千里。
杨柳曲江头，曾记彩舟良夕。
一枕楚台残梦，似行云无迹。
青山迢递水悠悠，何处问消息。
还是一年春暮，倚东风独立。
惜别伤离，此生此念无重数。
故人何处。
还送春归去。
美酒一杯，谁解歌金缕。
无情绪。
淡烟疏雨。
花落空庭暮。
归去来。
归去来。
昨夜东风吹梦回。
家山安在哉。
酒一杯。
复一杯。
准拟愁怀待酒开。
愁多肠九回。
双峰遥促，回波奔注，茫茫溅雨飞沙。
霜凉剑戈，风生阵马，如闻万鼓齐挝。
儿戏笑夫差。
谩水犀强弩，一战鱼虾。
依旧群龙，怒卷银汉下天涯。
雷驱电炽雄夸。
似云垂鹏背，雪喷鲸牙。
须臾变灭，天容水色，琼田万顷无瑕。
俗眼但惊嗟。
试望中仿佛，三岛烟霞。
旧隐依然，几时归去泛灵槎。
江月初升，听悲风、萧瑟满山零叶。
夜久酒阑，火冷灯青，奈此愁怀千结。
绿琴三叹朱弦绝，与谁唱、阳春白雪。
但遐想、穷年坐对，断编遗册。
西北欃枪未灭。
千万乡关，梦遥吴越。
慨念少年，横槊风流，醉胆海涵天阔。
老来身世疏篷底，忍憔悴、看人颜色。
更何似、归欤枕流漱石。
空山雨过，月色浮新酿。
把盏无人共心赏。
漫悲吟、独自捻断霜须，还就寝、秋入孤衾渐爽。
可怜窗外竹，不怕西风，一夜潇潇弄疏响。
奈此九回肠，万斛清愁，人何处、邈如天样。
纵陇水、秦云阻归音，便不许时闲，梦中寻访。
雨余风露凄然。
月流天。
还是年时今夜、照关山。
收别泪。
持杯起。
问婵娟。
问我扁舟流荡、几时还。
靡靡流光，凄凄风露，小园草木初凋。
杳然尘影，爽气界天高。
爱此佳名重九，随宜对、秋菊持醪。
登临处，哀蝉断响，燕雁度云霄。
闲谣。
情缅邈，相寻万化，人世徒劳。
念胸中百虑，何物能消。
欲致颓龄不老，和金茎、一醉陶陶。
君休问，千年事往，聊与永今朝。
春色遍天涯，寒谷未知消息。
且共一尊芳酒，看东风飞雪。
太平遗老洞霄翁，相对两华发。
一任醉魂飞去，访琼瑶宫阙。
羁旅转飞蓬，投老未知休息。
却念故园春事，舞残红飞雪。
危楼高处望天涯，云海寄穷发，只有旧时凉月，照清伊双阙。
一炷鼻端香，方寸浪平风息。
汲取玉池春水，点红炉微雪。
年来都以酒相妨，进退只毫发，却道醉乡深处，是三山神阙。
烟雾锁青冥，直上九关一息。
姑射有人相挽，莹肌肤冰雪。
骑鲸却下大荒来，天风乱吹发。
慨念故人非是，漫尘埃城阙。
三月正当三十日，愁杀醉吟翁。
可奈青春，太无情甚，归去苦匆匆。
共君今夜不须睡，尊酒且从容。
说与楼头，打钟人道，休打五更钟。
征鞍南去天涯路。
青山无数。
更堪月下子规啼，向深山深处。
凄然推枕，难寻新梦，忍听伊言语。
更阑人静一声声，道不如归去。
破新正春到，五叶尧蓂，弄芳初秀。
翦彩然膏，灿华筵如昼。
家庆图中，老莱堂上，竞祝翁遐寿。
喜气欢容，光生玉斝，香霏金兽。
谁会高情，淡然声利，一笑尘寰，万缘何有。
解组归来，访渔樵朋友。
华发苍颜，任从老去，但此情依旧。
岁岁年年，花前月下，一尊芳酒。
漠漠晴霓和雨收。
长波千万里，拍天流。
云帆烟棹去悠悠。
西风里，归兴满沧州。
谩道醉忘忧。
荡高怀远恨，更悲秋。
一眉山色为谁愁。
黄昏也，独自倚危楼。
世态浮云易变，时光飞箭难留。
五年重见海东头。
只有交情似旧。
未尽别来深意，难堪老去离愁。
青山迢递水悠悠。
明日扁舟病酒。
草色芊绵。
雨点阑斑。
糁飞花、还是春残。
天涯万里，海上三年。
试倚危楼，将远恨，卷帘看。
举头见日，不见长安。
谩凝眸、老泪凄然。
山禽飞去，榕叶生寒。
到黄昏也，独自个，尚凭阑。
青春不与花为主。
花正开时春暮。
花下醉眠休诉。
看取春归去。
莺愁蝶怨春知否。
欲问春归何处。
只有一尊芳醑。
留得青春住。
霜露日凄凉。
北雁南翔。
惊风吹起不成行。
吊影苍波何限恨，日暮天长。
为尔惜流光。
还是重阳。
故人何处舣危樯。
寄我相思千点泪，直过潇湘。
玉宇洗秋晴。
凉月亭亭。
梦回孤枕琐窗明。
何处飞来三弄笛，风露凄清。
曾看玉纤横。
苦爱新声。
由来百虑为愁生。
此夜曲中闻折柳，都是离情。
月窟蟠根，云岩分种，绝知不是尘凡。
琉璃剪叶，金粟缀花繁。
黄菊周旋避舍，友兰蕙、羞杀山樊。
清香远，秋风十里，鼻观已先参。
酒阑。
听我语，平生半是，江北江南。
经行处、无穷绿水青山。
常被此花相恼，思共老、结屋中间。
不因尔，芗林底事，游戏到人寰。
瑟瑟金风，团团玉露，岩花秀发秋光。
水边一笑，十里得清香。
疑是蕊宫仙子，新妆就、娇额涂黄。
霜天晚，妖红丽紫，回首总堪伤。
中央。
孕正色，更留明月，偏照何妨。
便高如兰菊，也让芬芳。
输与芗林居士，微吟罢、闲据胡床。
须知道，天教尤物，相伴老江乡。
瑶田银海。
浩色难为对。
琪树照人间，晓然是、华严境界。
万年松径，一带旧峰峦，深掩覆，密遮藏，三昧光无碍。
金毛狮子，打就休惊怪。
片片上红炉，且不可、将情作解。
有无不道，泯绝去来今，明即暗，暗还明，只个长不昧。
挂冠神武。
来作烟波主。
千里好江山，都尽是，君恩赐与。
风勾月引，催上泛宅时，酒倾玉，鲙堆雪，总道神仙侣。
蓑衣箬笠，更着些儿雨。
横笛两三声，晚云中、惊鸥来去。
欲烦妙手，写入散人图，蜗角名，蝇头利，着甚来由顾。
一阳才动，万物生春意。
试与问宫梅，到东合花枝第几。
疏疏淡淡，冷艳雪中明，无俗调，有真香，正与人相倚。
非烟非雾，瑞色门阑喜。
再拜引杯长，看两颊、红潮欲起。
天教难老，风鬓绿如云，对玉笥，与芗林，岁岁花前醉。
华灯明月光中，绮罗弦管春风路。
龙如骏马，车如流水，软红成雾。
太一池边，葆真宫里，玉楼珠树。
见飞琼伴侣，霓裳缥缈，星回眼、莲承步。
笑入彩云深处。
更冥冥、一帘花雨。
金钿半落，宝钗斜坠，乘鸾归去。
醉失桃源，梦回蓬岛，满身风露。
到而今江上，愁山万叠，鬓丝千缕。
恨中秋、多雨及晴景，追赏且探先，纵玉钩初上，冰轮未正，无奈婵娟。
饮客不来自酌，对影亦清妍。
任笑芗林老，雪鬓霜髯。
好在章江西畔，有凌云玉笥，空翠相连。
懒崎岖林麓，则窈窕溪边。
自断此生休问，愿瓮中、长有酒如泉。
人间是，更谁得似，月下尊前。
扫长空、万里静无云，飞镜上天东。
欲骑鲸与问，一株丹桂，几度秋风。
取水珠宫贝阙，聊为洗尘容。
莫放素娥去，清影方中。
玄魄犹余半璧，便笙篁万籁，尊俎千峰。
况十分端正，更鼓舞衰翁。
恨人生、时乎不再，未转头、欢事已沈空。
多酌我，岁华好处，浩意无穷。
公幕府间。
从游者，洪驹父、徐师川、苏伯固父子、李商老兄弟。
是夕登临，赋咏乐甚。
俯仰三十九年，所存者，余与彦章耳。
绍兴戊辰再闰，感时抚事，为之太息。
因取旧诗中师川一二语，作是词。
闰余有何好，一年两中秋。
补天修月人去，千古想风流。
少日南昌幕下，更得洪徐苏李，快意作清游。
送日眺西岭，得月上东楼。
四十载，两人在，总白头。
谁知沧海成陆，萍迹落南州。
忍问神京何在，幸有芗林秋露，芳气袭衣裘。
断送余生事，惟酒可忘忧。
复赋一首，庶异时不为堂上生客耳我生六十四，四度闰中秋。
碧天千里如水，明月更如流。
照我洛滨诗伯，携手仟卿廛隐，阆苑与同游。
人醉玉相倚，不肯下琼楼。
芗林老，章江上，几回头。
剩欲探鹤瀛海，聊下越王州。
直入白云深处，细酌仙人九酝，香雾尽侵裘。
共看一笑粲，以写我心忧。
飘飘任公子，爽气欲横秋。
向日携诗过我，知不是凡流。
筑室清江西畔，巧占一川佳处，剩士日追游。
邀我出门去，柱月上新楼。
烂银盘，从树杪，出云头。
好是风流从事，同醉入青州。
须信人生如幻，七十古来稀有，销得几狐裘。
谁似芗林老，无喜亦无忧。
碧天如水，一洗秋容净。
何处飞来大明镜。
谁道斫却桂，应更光辉，无遗照，泻出山河倒影。
人犹苦余热，肺腑生尘，移我超然到三境。
问姮娥、缘底事，乃有盈亏，烦玉斧、运风重整。
教夜夜、人世十分圆，待拚却长年，醉了还醒。
雁阵横空，江枫战、几番风雨。
天有意、作新秋令，欲鏖残暑。
篱菊岩花俱秀发，清氛不断来窗户。
共欢然、一醉得黄香，仍叔度。
尊前事，尘中去。
拈花问无人语。
芗林顾灵照，笑抚庭树。
试举似虎头城太守，想应会得玄玄处。
老我来、懒更作渊明，闲情赋。
以送之。
时正之被召淮阳堂上曾相对。
笑把姚黄醉。
十年离乱有深忧。
白发萧萧同见、渚江秋。
履声细听知何处。
欲上星辰去。
清寒初溢暮云收。
更看碧天如水、月如流。
兼示开元栖隐二老银山堆里庐山对。
舟子愁如醉。
笑看五老了无忧。
大觉胸中云梦、气横秋。
若人到得归元处。
空一齐销去。
直须闻见泯然收。
始知大江东注、不会流。
语答之，兼示栖隐宁老澄江霁月清无对。
鲁酒何须醉。
人怜贫病不堪忧。
谁识此心如月、正含秋。
再三涝漉方知处。
试向波心去。
迢迢空劫勿能收。
谩道从来天地、与同流。
江头苦被梅花恼。
一夜霜须老。
谁将冰玉比精神。
除是凌风却月、见天真。
情高意远仍多思。
只有人相似。
满城桃李不能春。
独向雪花深处、露花身。
洲上百花如锦绣。
水满池塘，更作溅溅溜。
断送风光惟有酒。
苦吟不怕因诗瘦。
寻壑经丘长是久。
晚晚归来，稚子柴门候。
万事付之醒梦后，眉头不为闲愁皱。
亦次其韵岩桂秋风南埭路。
墙外行人，十里香随步。
此是芗林游戏处。
谁知不向根尘住。
今日对花非浪语。
忆昨明光，早辱君王顾。
生怕青蝇轻点污。
思鲈何似思花去。
台埭初逢两妙年。
瑶林玉树倚风前。
疏梅影里春同醉，红芰香中月一船。
长怅恨，短因缘。
空余胡蝶梦相连。
谁知瘴雨蛮烟地，重上襄王玳瑁筵。
两个鸳鸯波上来。
一緺杨柳掌中回。
已愁共雪因风去，更着繁弦急管催。
含浅笑，劝深杯。
桃花气暖眼边开。
司空常见风流惯，输与山翁醉玉摧。
露下风前处处幽。
官黄如染翠如流。
谁将天上蟾宫树，散作人间水国秋。
香郁郁，思悠悠。
几年魂梦绕江头。
今朝得到芗林醉，白发相看万事休。
芗林居士卡筑清江，乃杨遵道光禄故居也。
昔文安先生之所可，而竹木池馆，亦甚似之。
其子孙与两苏、山谷从游。
所谓百花洲者，因东坡而得名，尝为绝句以纪其事。
后戏广其声，为是词云莫问清江与洛阳。
山林总是一般香。
两家地占西南剩，可是前人例姓杨。
石作枕，醉为乡。
藕花菱角满池塘。
虽无中岛霓裳奏，独鹤随人意自长。
紫禁烟花一万重。
鳌山宫阙倚晴空。
玉皇端拱彤云上，人物嬉游陆海中。
星转斗，驾回龙。
五侯池馆醉春风。
而今白发三千丈，愁对寒灯数点红。
只有梅花似玉容。
云窗月户几尊同。
见来怨眼明秋水，欲去愁眉淡远峰。
山万叠，水千重。
一双胡蝶梦能通。
都将泪作梅黄雨，尽把情为柳絮风。
玉篆题名在九天。
而今且作地行仙。
挂冠神武归休后，同醉芗林是几年。
龟游泳，鹤蹁跹。
疏梅修竹两清妍。
欲知福寿都多少，阁皂清江可比肩。
江北江南雪未消。
此花独步百花饶。
青枝可爱难为杏，绿叶初无不是桃。
多态度，足风标。
蕊球仙子醉红潮。
绝怜竹外横斜处，似与芗林慰寂寥。
驾月新成碧玉梁。
青天万里泻银潢。
广寒宫里无双树，无热池边不尽香。
承露液，酿秋光。
直须一举累千觞。
不知世路风波恶，何似芗林气味长。
明月光中与客期。
一年秋半两圆时。
姮娥得意为长计，织女欢盟可恨迟。
瞻玉兔，倒琼彝。
追怀往事记新词。
浩歌直入沧浪去，醉里归来凝不知。
赣上人人说故侯。
从来文采更风流。
题诗谩道三千首，别酒须拚一百筹。
乘画鹢，衣轻裘。
又将春色过荆州。
合江绕岸垂杨柳，总学歌眉叶叶愁。
远弟来自龙舒，张师言寄声相问，有怀其人青松翠筱。
一夜欹倾如醉倒。
残腊能佳。
落尽梅花见雪花。
诗岩酒岛。
何日登临同笑傲。
未老还家。
饱历年华有鬓华。
公下世。
此词，公之绝笔也斜红叠翠。
何许花神来献瑞。
粲粲裳衣。
割得天孙锦一机。
真香妙质。
不耐世间风与日。
着意遮围。
莫放春光造次归。
江南江北雪漫漫。
遥知易水寒。
同云深处望三关。
断肠山又山。
天可老，海能翻。
消除此恨难。
频闻遣使问平安。
几时鸾辂还。
芳菲歇。
故园目断伤心切。
伤心切。
无边烟水，无穷山色。
可堪更近乾龙节。
眼中泪尽空啼血。
空啼血。
子规声外，晓风残月。
去年同醉，酴醿花下，健笔赋新词。
今年君去，酴醿欲破，谁与醉为期。
旧曲重歌倾别酒，风露泣花枝。
章水能长湘水远，流不尽、两相思。
风响蕉林似雨，烛生粉艳如花。
客星乘兴泛仙槎。
误到支机石下。
欢喜地中取醉，温柔乡里为家。
暖红香雾闹春华。
不道风波可怕。
足慰平生。
时拜御书芗林之赐，因成长短句，寄朱子发、范元长、陈去非翰林三学士，以资玉堂中一笑得意穿云度水，及时斫玉分金。
兹游了却未来心。
怪我归迟一任。
居士何如学士，翰林休笑芗林。
个中真味少知音。
不是清狂太甚。
几见芙蓉并蒂，忽生三秀灵芝。
千年老树出孙枝。
岩桂秋来满地。
白鹤云间翔舞，绿龟叶上游戏。
齐眉偕老更何疑。
个里自非尘世。
梅与雪争姝。
试问春风管得无。
除却个人多样态，谁如。
细把冰姿比玉肤。
一曲倒金壶。
既醉仍烦翠袖扶。
同向凌风台上看，何如。
且与芗林作画图。
为姑苏郡守，浩然有归志，因广其声为浣溪沙，示姑苏诸友乐在烟波钓是闲。
草堂松桂已胜攀。
梢梢新月几回弯。
一碧太湖三万顷，屹然相对洞庭山。
狂风浪起且须还。
进步须于百尺竿。
二边休立莫中安。
要知玄露没多般。
花影镜中拈不起，蟾光空里撮应难。
道人无事更参看。
醉里惊从月窟来。
睡余如梦蕊宫回。
碧云时度小崔嵬。
疑是海山怜我老，不论时节遣花开。
从今休数返魂梅。
星斗昭回自一天。
疏梅池畔斗清妍。
蟠桃正熟藕如船。
叶上灵龟来瑞世，林间白鹤舞胎仙。
春秋不记几千年。
瑞气氤氲拂水来。
金幢玉节下瑶台。
江梅岩桂一时开。
不尽秋香凝燕寝，无边春色入尊罍。
临风嗅蕊共裴回。
绿绕红围宋玉墙。
幽兰林下正芬芳。
桃花气暖玉生香。
谁道广平心似铁，艳妆高韵两难忘。
苏州老矣不能狂。
霭霭停云覆短墙。
夭夭临水自然芳。
猗猗无处着清香。
珍重蓦山溪句好，尊前频举不相忘。
濠梁梦蝶尽春狂。
南国风烟深更深。
清江相接是庐陵。
甘棠两地绿成阴。
九日黄花兄弟会，中秋明月故人心。
悲欢离合古犹今。
短句赠行樽俎风流意气倾。
一杯相属忍催行。
离歌更作断肠声。
衮衮大江前后浪，娟娟明月短长亭。
水程山驿总关情。
天上得灵根，不是凡花数。
清似水沉香，色染蔷薇露。
芗林月冷时，玉笋云深处。
归梦托秋风，夜夜江头路。
我爱木中犀，不是凡花数。
清似水沈香，色染蔷薇露。
芗林月冷时，玉笋云深处。
归梦托秋风，夜夜江头路。
月姊倚秋风，香度青林杪。
吹堕酒杯中，笑靥撩人小。
芗林万事休，独此情未了。
醉里又题诗，不觉花前老。
新月低垂帘额，小梅半出檐牙。
高堂开燕静无哗。
麟孙凤女，学语正咿哑。
宝鼎剩熏沈水，琼彝烂醉流霞。
芗林同老此生涯。
一川风露，总道是仙家。
山围水绕高唐路。
恨密云、不下阳台雨。
雾阁云窗，风亭月户。
分明携手同行处。
而今不见生尘步。
但长江、无语东流去。
满地落花，漫天飞絮。
谁知总是离愁做。
维摩住处。
竟日缤纷花似雨。
更有难忘。
十里清芬扑鼻香。
当年疏傅。
借问赐金那用许。
何似归艎。
宝墨光芒万丈长。
年年岩桂。
恰恰中秋供我醉。
今日重阳。
百树犹无一树香。
且倾白酒。
赖有茱萸枝在手。
可是清甘。
绕遍东篱摘未堪。
吴头楚尾。
踏破瓦鞋底。
万壑千岩秋色里。
不耐恼人风味。
而今老我芗林。
世间百不关心。
独喜爱香韩寿，能来同醉花阴。
薄情风雨。
断送花何许。
一夜清香无觅处。
却返云窗月户。
醉乡面米为春。
荆州富贵中人。
肯入芗林净社，玉山屡倒芳茵。
银钩虿尾。
一似钟繇字。
吏部文章麟角起。
自是惊人瑞世。
西垣准拟挥毫。
不须苦续离骚。
政看翻阶红药，无忘丛桂香醪。
人间尘外。
一种寒香蕊。
疑是月娥天上醉。
戏把黄云挼碎。
使君坐啸清江。
腾芳飞誉无双。
兴寄小山丛桂，诗成扉几明窗。
芗林春色。
杯面云腴白。
醉里不知天地窄。
真是人间欢伯。
风流玉友争妍。
酪奴可与忘年。
空诵少陵佳句，饮中谁与俱仙。
小窗前，疏影下。
鸾镜弄妆初罢。
梅似雪，雪如人。
都无一点尘。
暮江寒，人响绝。
更着朦胧微月。
山似玉，玉如君。
相看一笑温。
俗呼点绛唇绿水青山，一轮明月林梢过。
有谁同坐。
妙德毗卢我。
石女高歌，古调无人和。
还知么。
更没别个。
且莫分疏破。
此夜中秋，不向光影门前过。
披衣得坐。
无佛众生我。
没鼓打皮，借问今几和。
还知么。
就中两个。
鼻孔谁穿破。
不昧本来，太虚明月流辉过。
令行独坐。
高下都由我。
玉轸园弦，谁对秋风和。
还知么。
老庞一个。
识得机关破。
折脚铛中，二时粥饭随缘过。
东行西坐。
不识而今我。
坏尽田园，终日且婆和。
还知么。
锥也无个。
肘露衣衫破。
不挂一裘，世间万事如风过。
忘缘兀坐。
皮袋非真我。
随色摩尼，朱碧如何和。
还知么。
从来只个。
千古扑不破。
荆棘林中，浪夸好手曾穿过。
不起于坐。
畐塞虚空我。
问路台山，婆子随声和。
还知么。
石桥老个。
些子平窥破。
春浪桃花，禹门三尺平跳过。
死生不坐。
变化须归我。
山起南云，北雨声相和。
还知么。
点点真个。
块土何曾破。
脱落皮肤，故人南岳峰前过。
只知闲坐。
千圣难窥我。
明月澄潭，谁唱复谁和。
还知么。
锦鳞没个。
莫触清光破。
绿水池塘，笑看野鸭双飞过。
正当呆坐。
纫鼻须还我。
尽日张弓，许久无人和。
还知么。
难得全个。
不免须明破。
冰雪肌肤，靓妆喜作梅花面。
寄情高远。
不与凡尘染。
玉立峰前，闲把经珠转。
秋风便。
雾收云卷。
水月光中见。
无热池南，岁寒亭上开新宴。
青山芳甸。
尽入真如观。
举酒高歌，人在秋天半。
晴空远。
寒江影乱。
何处飞来雁。
病卧秋风，懒寻杯酒追欢宴。
梦游都甸。
不改当年观。
故旧雕零，天下今无半。
烟尘远。
泪珠零乱。
怕问随阳雁。
莫问重阳，黄花满地须游宴。
休论夷甸。
且作江山观。
百岁光阴，屈指今过半。
霜天晚。
眼昏花乱。
不见书空雁。
春蕙秋兰，断岩空谷终难近。
何如逸韵。
十里香成阵。
倾盖论交，白首情无尽。
因君问。
新声玉振。
更觉花清润。
璧月光辉，万山不隔蟾宫树。
金风玉露。
水国秋无数。
老子情钟，欲向香中住。
君王许。
龙鸾飞舞。
送到归休处。
明月山头，古香吹堕青林底。
世情无味。
伴我千岩里。
诗老风流，也向花留意。
歌新拟。
调高难比。
半坐分君醉。
霜须七十期同老，云水之乡。
总挂冠裳。
闲里光阴一倍长。
况逢菊靥篱边笑，风露中香。
报答秋光。
自有仙人九酝觞。
春风吹断前山雨。
行云归去。
暂来须信本无心，回首了无寻处。
欲问个中玄路。
阿谁能语。
澄江霁月却深知，把此意、都分付。
谁识芗林秋露。
胜却诸天花雨。
休更觅曹溪，自有个中玄路。
参取。
参取。
滴滴要知落处。
临镜笑春风，生怕梅花妒。
疑是西湖处士家，疏影横斜处。
江静竹娟娟，绿绕青无数。
独许幽人子细看，全胜墙东路。
雨意挟风回，月色兼天静。
心与秋空一样清，万象森如影。
何处一声钟，令我发深省。
独立沧浪忘却归，不觉霜华冷。
时菊碎榛丛，地僻柴门静。
谁道村中好客稀，明月和清影。
天地一蘧庐，梦事慵思省。
若个知余懒是真，心已如灰冷。
胶胶扰扰中，本体元来静。
一段澄明绝点埃，世事如泡影。
歇即是菩提，此语须三省。
古首无人著脚行，禾黍秋风冷。
千古一灵根，本妙元明静。
道个如如已是差，莫认风番影。
枯木夜堂深，默坐时观省。
月落乌鸡出户飞，万里关河冷。
春尽日，雨余时。
红蔌蔌，绿漪漪。
花满地，水平池。
烟光里，云影上，画船移。
纹鸳并，白鸥飞。
歌韵响，酒行迟。
将我意，入新诗。
春欲去，留且住，莫教归。
年重月，月重光。
万瓦千林白似霜。
扁舟入醉乡。
山苍苍。
水茫茫。
严濑当时不是狂。
高风引兴长。
柳眼风前动，梅心雪后寒。
年光浑似雾中看。
报答风光无处、可为欢。
一曲聊收泪，三杯强自宽。
新愁不耐上眉端。
怕见长安归路、懒凭栏。
江左称岩桂，吴中说木犀。
水沈为骨郁金衣。
却恨疏梅恼我、得香迟。
叶借山光润，花蒙水色奇。
年年勾引赋新诗。
应笑芗林冷淡、独心知。
病著连三月，谁能慰老夫。
萧萧短发不胜梳。
风里支离欲倒、要人扶。
秋月明如水，岩花忽起予。
旋篘白酒入盘盂。
报答风光不醉、更何如。
喜甚，因赋是词云我入三摩地，人疑小有天。
君王送老白云边。
不用丹青图画、上凌烟。
喜揽澄清辔，能同载酒船。
相逢忽谩别经年。
好是两身强健、在尊前。
秋色里，月明中。
红旌翠节下蓬宫。
蟠桃已结瑶池露，桂子初开玉殿风。
满城腊雪净无埃。
触处是花开。
天上琼林珠树，谁知夜半移来。
黄堂荐寿，请君著意，和气潜回。
化作一江春酒，都将注入尊罍。
多病卧江干，过尽春花秋叶。
又见横斜疏影，弄阶前明月。
呼儿取酒据胡床，尚喜知时节。
宜与老夫情厚，有鬓边残雪。
风劲入平林，扫尽一林黄叶。
惟有长松千丈，挂娟娟霜月。
使君和气动江城，疑是芳菲节。
忽到小园游戏，见南枝如雪。
两峰对起。
象阙端门云雾里。
千嶂排空。
虎节龙旂指顾中。
箫韶妙曲。
我试与听音韵足。
借问谁传。
松上清风石上泉。
翠鬟双小。
绿绮朱弦心未了。
画戟森间。
玉子纹楸手共谈。
不妨扶老。
未说他年无限笑。
且要忘忧。
莫问今朝胜几筹。
腊前雪里。
几处梅梢初破蕊。
年后江边。
是处花开晚更妍。
绝知春意。
不耐愁何心与醉。
更有难忘。
宋玉墙头婉婉香。
谁知莹澈。
惟有碧天云外月。
一见风流。
洗尽胸中万斛愁。
剩烧蜜炬。
只恐夜深花睡去。
想得横陈。
全是巫山一段云。
千山万水。
望极不知何处是。
小院回廊。
梦去相寻未觉长。
绝怜清瘦。
雪里梅梢春未透。
常记分携。
雨后梨花晓尚啼。
天宇长闲，飞仙狂醉，挼云碎玉沈空。
谢家庭院，争道絮因风。
不怕寒生宝粟，深调护、犀幕重重。
瑶林里，疏梅献笑，小萼露轻红。
瑞龙。
香绕处，云间弦管，尘外帘栊。
须烂醉流霞，莫诉千钟。
闻道蟠桃正好，蓬瀛路、消息潜通。
飞琼伴，偷将春色，分付入芳容。
天公深藏巧，雪里放春回。
不到闲花凡草，都付与疏梅。
独立水边林下，萧萧冰容孤艳，清瘦玉腰支。
触拨暗香动，风味欲愁谁。
姮娥携，青女过，夜阑时。
瑶冠琼珮，粲然一笑亦何奇。
剩欲举觞对饮，不怕月明霜重，寒色著人衣。
只恐邻笛起，化作玉尘飞。
花如颊。
梅如叶。
小时笑弄阶前月。
最盈盈。
最惺惺。
闲愁未识、无计定深情。
十年空省春风面。
花落花开不相见。
要相逢。
得相逢。
须信灵犀，中自有心通。
同杯勺。
同斟酌。
千愁一醉都推却。
花阴边。
柳阴边。
几回拟待、偷怜不成怜。
伤春玉瘦慵梳掠。
抛掷琵琶闲处著。
莫猜疑。
莫嫌迟。
鸳鸯翡翠，终是一双飞。
白似雪花，柔于柳絮。
胡蝶儿、镇长一处。
春风骀荡，蓦然吹去。
得游丝、半空惹住。
波上精神，掌中态度。
分明是、彩云团做。
当年飞燕，从今不数。
只恐是、高唐梦中神女。
记得江城春意动。
两行疏梅龙脑冻。
佳人不用辟寒犀，踏雪穿花云鬓重。
真珠旋滴留人共。
更爇沈香暖金凤。
只今梅雪可怜时，都似绿窗前日梦。
云窗雾阁春风透。
蝶绕蜂围花气漏。
恼人风味恰如梅，倚醉腰肢全是柳。
细传一曲情偏厚。
淡扫两山缘底皱。
归时好月已沈空，只有真香犹满袖。
小院深明别有天。
花能笑语柳能眠。
雪肌得酒于中暖，莲步凌波分外妍。
钗燕重，髻荷偏。
两山斜叠翠连娟。
朝云无限矜春态，暮雨情知更可怜。
斗帐欢盟不计年。
谁知蓦地远如天。
何曾一霎离心上，怎得而今在眼前。
鱼不断，雁相连。
可无小字寄芳笺。
薄情已是抛人去，更与新愁到酒边。
说著分飞百种猜。
泥人细数几时回。
风流可惯曾孤冷，怀抱如何得好开。
垂玉箸，下香阶。
凭肩小语更兜鞋。
再三莫遣归期误，第一频教入梦来。
浅浅妆成淡淡梅。
见梅忆着傍妆台。
书无鸿雁如何寄，肠断摧归作么回。
千种恨，百般猜。
为伊怀抱几时开。
可堪江上风头恶，不放朝云入梦来。
几处秋千懒未收。
花梢柳外出纤柔。
霞衣轻举疑奔月，宝髻欹倾若坠楼。
争缥缈，斗风流。
蜂儿蛱蝶共嬉游。
朝朝暮暮春风里，落尽梨花未肯休。
霭霭朝云，矜春态度。
楚宫梦断寻无路。
欲将尊酒遣新愁，谁知引到愁深处。
不尽长江，无边细雨。
只疑都把愁来做。
西山总不解遮栏，随春直过东湖去。
濛濛烟树无重数。
不碍相思路。
晚云分外欲增愁。
更那堪疏雨、送归舟。
雨来还被风吹去。
陨泪多如雨。
拟题双叶问离忧。
怎得水随人意、肯西流。
去年不到琼花底。
蝶梦空相倚。
今年特地趁花来。
却甚不教同醉、过花开。
花知此恨年年有。
也伴人春瘦。
一枝和泪寄春风。
应把旧愁新怨、入眉峰。
去年雪满长安树。
望断扬州路。
今年看雪在扬州。
人在蓬莱深处、若为愁。
而今不恨伊相误。
自恨来何暮。
平山堂下旧嬉游。
只有舞春杨柳、似风流。
绮窗人似莺藏柳。
巧语春心透。
声声清切入人深。
一夜不知两鬓、雪霜侵。
何时月下歌金缕。
醉看行云住。
懒将幽恨寄瑶琴。
却倩金笼鹦鹉、递芳音。
竹孤青，梅酽白。
更着使君清绝。
梅似竹，竹如君。
须知德有邻。
月同高，风同调。
月底风前一笑。
翻碎影，度微香。
与人风味长。
鹊桥边，牛渚上。
翠节红旌相向。
承玉露，御金风。
年年岁岁同。
懒飞梭，停弄杼。
遥想彩云深处。
人咫尺，事关山。
无聊独倚栏。
澄江如练，远山横翠，一段风烟如画。
层楼杰阁倚晴空，疑便是、支矶石下。
宝奁琼鉴，淡匀轻扫，纤手弄妆初罢。
拟将心事问天公，与牛女、平分今夜。
碧落飞明镜，晴烟幂远山。
扁舟夜下广陵滩。
照我白萍红蓼、一杯残。
初望同盘饮，如何两处看。
遥知香雾湿云鬟。
凭暖琼楼十二、玉栏干。
缥缈云间质，轻盈波上身。
瑶林玉树出风尘。
不是野花凡草、等闲春。
翠羽双垂珥，乌纱巧制巾。
经珠不动两眉颦。
须信铅华销尽、见天真。
梁苑千花乱，隋堤一水长。
眼前风物总悲凉。
何况眉头心上、不相忘。
因梦聊携手，凭书续断肠。
已惊蝴蝶过东墙。
更被风吹鸿雁、不成行。
岁见梅追和一首，终恨有儿女子态耳竹里一枝梅，雨洗娟娟静。
疑是佳人日暮来，绰约风前影。
新恨有谁知，往事何堪省。
梦绕阳台寂寞回，沾袖余香冷。
鸳鸯翡翠同心侣。
惊风不得双飞去。
春水绿西池。
重期相见时。
长怜心共语。
梦里池边路。
相见不如新。
花应解笑人。
娟娟明月如霜白。
鳌山可是蓬山隔。
恨不及春风。
行云处处同。
暖香红雾里。
一笑谁新喜。
知得远愁无。
春衫有泪珠。
袜儿窄剪鞋儿上。
纹鸳并影双双好。
微步巧藏人。
轻飞洛浦尘。
前回深处见。
欲近还相远。
心事不能知。
教人直是疑。
雨过林峦静，风回池阁凉。
窥人双燕语雕梁。
笑看小荷翻处、戏鸳鸯。
共饮菖蒲细，同分彩线长。
今朝真不负风光。
绝胜几年飞梦、绕高居。
几年不见。
胡蝶枕中魂梦远。
一日相逢。
鹦鹉杯深笑靥浓。
欢心未已。
流水落花愁又起。
离恨如何。
细雨斜风晚更多。
虫声切。
柔肠欲断伤离别。
伤离别。
几行清泪，界残红颊。
玉阶白露侵罗袜。
下帘却望玲珑月。
玲珑月。
寒光凌乱，照人愁绝。
月在两山间，人在空明里。
山色碧于天，月色光于水。
心闲物物幽，心动尘尘起。
莫向动中来，长愿闲如此。
春心如杜鹃，日夜思归切。
啼尽一川花，愁落千山月。
遥怜白玉人，翠被余香歇。
可惯独眠寒，减动丰肌雪。
近似月当怀，远似花藏雾。
好是月明时，同醉花深处。
看花不自持，对月空相顾。
愿学月频圆，莫作花飞去。
春山和恨长，秋水无言度。
脉脉复盈盈，几点梨花雨。
深深一段愁，寂寂无行路。
推去又还来，没个遮栏处。
娟娟月入眉，整整云归鬓。
镜里弄妆迟，帘外花移影。
斜窥秋水长，软语春莺近。
无计奈情何，只有相思分。
相思懒下床，春梦迷胡蝶。
入柳又穿花，去去轻如叶。
可堪岐路长，不道关山隔。
无赖是黄鹂，唤起空愁绝。
微雨过，庭院净无尘。
天上秋期明日是，人间月影十分清，真不负佳辰。
称寿处，香雾绕花身。
玉兔已成千岁药，桂华更与一枝新。
喜气满重闉。
冰雪肌肤不受尘。
脸桃眉柳暖生春。
手搓梅子笑迎人。
欲语又休无限思，暂来还去不胜颦。
梦随胡蝶过东邻。
微步凌波尘起，弄妆满镜花开。
春心掷处眼频来。
秀色著人无耐。
旧事如风无迹，新愁似水难裁。
相思日夜梦阳台。
减尽沈郎衣带。
丹凤飞来，细传日下丝纶语。
使君归去。
已近沙堤路。
风叶露花，秋意浓如许。
江天暮。
离歌轻举。
愁满西山雨。
无双亭下琼花树，玉骨云腴。
倾国称姝。
除却扬州是无处。
天教红药来参乘，桃李先驱。
总作花奴。
举拥红遮到玉都。
午夜凉生翠幔。
帘外行云撩乱。
可恨白萍风，欲雨又还吹散。
肠断。
肠断。
楚梦惊残一半。
小雨度微云，快染一天新碧。
恰到中秋佳处，是芳年华日。
冰轮莫做九分看，天意在今夕。
先占广寒风露，怕姮娥偏得。
初上舞裀时，争看袜罗弓窄。
恰似晚霞零乱，衬一钩新月。
折旋多态小腰身，分明是回雪。
生怕因风飞去，放真珠帘隔。
人如濯濯春杨柳，彻骨风流。
脱体温柔。
牵系多情尽未休。
最怜恰恰新眠起，云雨初收。
斜倚琼楼。
叶叶眉心一样愁。
云无天净。
明月端如镜。
乌鹊绕枝栖未稳。
零露垂垂珠陨。
扁舟共绝潮河。
秋风别去如梭。
今夜凄然对影，与谁斟酌姮娥。
花想仪容柳想腰。
融融曳曳一团娇。
绮罗丛里最妖娆。
歌罢碧天零影乱，舞时红袖雪花飘。
几回相见为魂销。
艳赵倾燕花里仙。
乌丝阑写永和年。
有时闲弄醒心弦。
茗碗分云微醉后，纹楸斜倚髻鬟偏。
风流模样总堪怜。
曾是襄王梦里仙。
娇痴恰恰破瓜年。
芳心已解品朱弦。
浅浅笑时双靥媚，盈盈立处绿云偏。
稀人心是尽人怜。
璧月光中玉漏清。
小梅疏影水边明。
似梅人醉月西倾。
梅欲黄时朝暮雨，月重圆处短长亭。
旧愁新恨若为情。
人意天公则甚知。
故教小雨作深悲。
桃花浑似泪胭脂。
理棹又从今日去，断肠还似去年时。
经行处处是相思。
花样风流柳样娇。
雪中微步过溪桥。
心期春色到梅梢。
折得一枝归绿鬓，冰容玉艳不相饶。
索人同去醉金蕉。
守得梅开著意看。
春风几醉玉栏干。
去时犹自惜余欢。
雨后重来花扫地，叶间青子已团团。
凭谁寄与蹙眉山。
翡翠衣裳白玉人。
不将朱粉污天真。
清风为伴月为邻。
枕上解随良夜梦，壶中别是一家春。
同心小绾更尖新。
两点春山入翠眉。
一緺杨柳作腰肢。
语音娇软带儿痴。
犹省当来求识面，隔帘清唱倒琼彝。
真成相见说当时。
姑射肌肤雪一团。
掺掺玉手弄冰纨。
著人情思几多般。
水上月如天样远，眼前花似镜中看。
见时容易近时难。
云外遥山是翠眉。
风前杨柳入腰肢。
凌波微步袜尘飞。
倚醉传歌留客处，佯嗔不语殢人时。
风流态度百般宜。
百斛明珠得翠蛾。
风流彻骨更能歌。
碧云留住劝金荷。
取醉归来因一笑，恼人深处是横波。
酒醒情味却知么。
亭亭秋水芙蓉。
翠围中。
又是一年风露、笑相逢。
天机畔。
云锦乱。
思无穷。
路隔银河犹解、嫁西风。
桃源深闭春风。
信难通。
流水落花余恨、几时穷。
水无定。
花有尽。
会相逢。
可是人生长在、别离中。
云幕垂垂不掩关，落鸿孤没有无间。
雪花欺鬓一年残。
欲把小梅还斗雪，冷香嫌怕乱沈檀。
恼人归梦绕江干。
花信催春入帝关。
玉霙争腊去留间。
不禁风力又吹残。
客舍不眠清夜冷，萦愁一缕袅檀，空庭月落斗阑干。
亦次韵和呈，因以自见穷寂之态华灯高宴水精宫。
浪花中。
意无穷。
十载江湖，重绾汉符铜。
应有青藜存往事，人缥缈，佩丁东。
卧听萧寺响疏钟。
渡溪风。
转空濛。
月上孤窗，邻唱有渔翁。
追念使君清坐久，歌一发，恨千里。
鱼龙戏舞近幽宫。
乱山中。
似途穷。
绿野堂深，门敝兽铺铜。
无限青瑶攒峭壁，花木老，映西东。
消磨万事酒千钟。
一襟风。
鬓霜蒙。
忧国平生，堪笑已成翁。
惟有经纶心事在，承密诏，看重重。
不假施朱，鹤翎初试轻红亚。
为栽堂下。
更咏樵人画。
绿叶青枝，辨认诗亏价。
休催也。
忍寒郊野。
留待东坡马。
耐久芳馨，拟将蜂蜡龙涎亚。
化工裁下。
风韵胜如画。
鼻观先通，顿减沈檀价。
思量也。
梦游吴野。
凭仗神为马。
蜂房余液。
写就南枝凌正色。
折干垂芳。
点缀如生秘暗香。
寿阳妆样。
纤手拈来簪髻上。
恍若还家。
暂睹真花压百花。
鳌山凤阙，多少飞琼侣。
颙俟翠华临，庆新春、金波盈五。
莲灯开遍，侍从尽登楼，簪花赴。
传柑处。
咫尺聆天语。
厌厌欲罢，宣劝犹旁午。
扶上玉花骢，更踟蹰、梨园四部。
追思往事，一夕九回肠，皇恩溥。
归期阻。
引领江南路。
对金商暮节，此时客、意难忘。
正卉木雕零，蛩螀韵切，宾雁南翔。
东篱有黄蕊绽，是幽人、最爱折浮觞。
须信凌霜可赏，任他落帽清狂。
茫茫。
去国三年，行万里、过重阳。
奈眷恋庭闱，矜怜幼稚，堕泪回肠。
凭栏处空引领，望江南、不见转凄凉。
羁旅登高易感，况于留滞殊方。
丧乱佳辰不易攀。
四逢寒食尽投闲。
踏青无处想家山。
麟殿阻趋陪内宴，蓂堂遥忆侍慈颜。
感时双泪滴潺潺。
南北渝盟久未和。
斯民涂炭死亡多。
不知何日戢干戈。
赖有兴王如世祖，况闻谋帅得廉颇。
蔺卿全璧我蹉跎。
冷落天涯今一纪，谁怜万里无家。
三闾憔悴赋怀沙。
思亲增怅望，吊影觉欹斜。
兀坐书堂真可怪，销忧殢酒难赊。
因人成事耻矜夸。
何时还使节，踏雪看梅花。
春还消息访寒梅。
赏初开。
梦吟来。
映雪衔霜、清绝绕风台。
可怕长洲桃李妒，度香远，惊愁眼，欲媚谁。
曾动诗兴笑冷蕊。
效少陵，惭下里。
万株连绮。
叹金谷、人坠莺飞。
引领罗浮、翠羽幻青衣。
月下花神言极丽，且同醉，休先愁，玉笛吹。
重闺佳丽最怜梅。
牖春开。
学妆来。
争粉翻光、何遽落梳台。
笑坐雕鞍歌古曲，催玉柱，金卮满，劝阿谁。
贪为结子藏暗蕊。
敛蛾眉，隔千里。
旧时罗绮。
已零散、沈谢双飞。
不见娇姿、真悔著单衣。
若作和羹休讶晚，堕烟雨，任春风，片片吹。
去年湖上雪欺梅。
片云开。
月飞来雪月光中、无处认楼台。
今岁梅开依旧雪，人如月，对花笑，还有谁。
一枝两枝三四蕊。
想西湖，今帝里。
彩笺烂绮。
孤山外、目断云飞。
坐久花寒、香露湿人衣。
谁作叫云横短玉，三弄彻，对东风，和泪吹。
臂上萸囊悬已满。
杯中菊蕊浮无限。
纵使登高宁忍看。
昏复旦。
心肠似铁还须断。
岁月川流难把玩。
平生万事思量遍。
但对割愁山似剑。
聊自劝。
东坡海岛犹三见。
圃蕙庭桐雕大半。
西风不借行人便。
不用留题明月观。
西园宴。
颜酡浪说觞无算。
万斛羁愁推不远。
千杯鲁酒何曾见。
却羡南宾凫与雁。
行不乱。
哀鸣直到翻江岸。
醉击玉壶缺，恨写绿琴哀。
悠悠往事谁问，离思渺难裁。
绿野堂前桃李，燕子楼中歌吹，那忍首重回。
唯有旧时月，远远逐人来。
小庭空，清夜永，独徘徊。
伴人幽怨，一枝潇洒陇头梅。
肠断云帆西去，目送烟波东注，千里接长淮。
为我将双泪，好过楚王台。
亭皋木叶下，原隰菊花黄。
凭高满眼秋意，时节近重阳。
追想彭门往岁，千骑云屯平野，高宴古球场。
吊古论兴废，看剑引杯长。
感流年，思往事，重凄凉。
当时坐间英俊，强半已凋亡。
慨念平生豪放，自笑如今霜鬓，漂泊水云乡。
已矣功名志，此意付清觞。
相逢非草草，分袂太匆匆。
征裘泪痕浥遍，眸子怯酸风。
天际孤帆难驻，柳外香軿望断，云雨各西东。
回首重城远，楼观暮烟中。
黯销魂，思陈事，已成空。
东郊胜赏，归路骑马踏残红。
月下一樽芳酒，凭阑几曲清歌，别后少人同。
为问桃花脸，一笑为谁容。
烟锁长堤，云横孤屿，断桥流水溶溶。
凭阑凝望，远目送征鸿。
桃叶溪边旧事，如春梦、回首无踪。
难忘处，紫薇花下，清夜一尊同。
东城，携手地，寻芳选胜，赏遍珍丛。
念紫箫声阕，燕子楼空。
好是卢郎未老，佳期在、端有相逢。
重重恨，聊凭红叶，和泪寄西风。
风卷龙沙，云垂平野，晚来密雪交飞。
坐看阑槛，琼蕊遍寒枝。
妆点兰房景致，金铺掩、帘幕低垂。
红炉畔，浅斟低唱，天色正相宜。
更阑，人半醉，香肌玉暖，宝髻云欹。
又何须高会，梁苑瑶池。
堪笑子猷访戴，清兴尽、忍冻空回。
仍休羡，渔人江上，披得一蓑归。
鹦鹉洲边，芙蓉城下，回然水秀山明。
小舟双桨，特地访云英。
惊破兰衾好梦，开朱户、一笑相迎。
良宵永，南窗皓月，依旧照娉婷。
别来，无限恨，持杯欲语，恍若魂惊。
念霎时相见，又惨离情。
还是匆匆去也，重携手、密语叮咛。
佳期在，宝钗鸾镜，端不负平生。
秦洞花迷，巫阳梦断，夜来曾到蓝桥。
洞房深处，重许见云翘。
蕙帐残灯耿耿，纱窗外、疏雨萧萧。
双心字，重衾小枕，玉困不胜娇。
寻常，愁夜永，今宵更漏，弹指明朝。
叙深情幽怨，泪裛香绡。
记取于飞厚约，丹山愿、别选安巢。
骖鸾去，青霄路稳，明月共吹箫。
玉鼎翻香，红炉叠胜，绮窗疏雨潇潇。
故人相过，情话款良宵。
酒晕微红衬脸，横波浸、满眼春娇。
云屏掩，鸳鸯被暖，欹枕听寒潮。
如今，成别恨，临风对月，总是无聊。
念伤心南陌，执手河桥。
还似一场春梦，离魂断、楚些难招。
佳期在，踏青时候，花底听鸣镳。
雁落平沙，烟笼寒水，古垒鸣笳声断。
青山隐隐，败叶萧萧，天际暝鸦零乱。
楼上黄昏，片帆千里归程，年华将晚。
望碧云空暮，佳人何处，梦魂俱远。
忆旧游、邃馆朱扉，小园香径，尚想桃花人面。
书盈锦轴，恨满金徽，难写寸心幽怨。
两地离愁，一尊芳酒，凄凉危栏倚遍。
尽迟留，凭仗西风，吹干泪眼。
冰结金壶，寒生罗幕，夜阑霜月侵门。
翠筠敲竹，疏梅弄影，数声雁过南云。
酒醒欹粲枕，怆犹有、残妆泪痕。
绣衾孤拥，余香未减，犹是那时熏。
长记得、扁舟寻旧约，听小窗风雨，灯火昏昏。
锦裀才展，琼签报曙，宝钗又是轻分。
黯然携手处，倚朱箔、愁凝黛颦。
梦回云散，山遥水远空断魂。
画桥流水桃溪路，别是壶中佳致。
南楼夜月，东窗疏雨，金莲共醉。
人静回廊，并肩携手，玉芝香里。
念紫箫声断，巫阳梦觉，人何在、花空委。
寂寞危栏触倚。
望仙乡、水云无际。
芸房花院，重来空锁，苍苔满地。
物是人非，小池依旧，彩鸳双戏。
念当时风月，如今怀抱，有盈襟泪。
孤城暮角，落日边声静。
醉袖拂危阑，对天末、孤云愁凝。
吴津楚望，表里抱江山，山隐隐，水迢迢，满目江南景。
羁怀易感，往事伤重省。
罗袂浥残香，鬓星星、忍窥清镜。
琼英好在，应念玉关遥，凝泪眼，下层楼，回首平林暝。
疏梅雪里，已报东君信。
冷艳与清香，似一个、人人标韵。
晚来特地，酌酒慰幽芳，携素手，摘纤枝，插向乌云鬓。
老来世事，百种皆消尽。
荣利等浮云，谩汲汲、徒劳方寸。
花前眼底，幸有赏心人，歌金缕，醉瑶卮，此外君体问。
昼云今旦，雪霁严凝候。
玉辇想回銮，正花覆、千官锦绣。
周南留滞，清梦绕觚棱，心耿耿，路迢迢，此际空回首。
华堂荐寿。
玉笋持椒酒。
一曲啭春莺，更祝我、膺时纳祐。
功名富贵，老去已灰心，唯只愿，捧觞人，岁岁长依旧。
金风玉露，时节清秋候。
散发步闲亭，对荧荧、一天星斗。
悲歌慷慨，念远复伤时，心耿耿，发星星，倚仗空搔首。
区区恋豆。
岂是甘牛后。
时命未来间，且只得、低眉袖手。
男儿此志，肯向死前休，无限事，几多愁，总付杯中酒。
岁华晼晚，念羁怀多感，佳会难卜。
草草杯盘聊话旧，同剪西窗寒烛。
翠袖笼香，双蛾敛恨，低按新翻曲。
无情风雨，断肠更漏催促。
匆匆归骑难留，鸾屏鸳被，忍良宵孤宿。
回首幽欢成梦境，唯觉衣襟芬馥。
海约山盟，云情雨意，何日教心足。
不如不见，为君一味愁蹙。
画堂宴阕，望重帘不卷，轻哑朱户。
悄悄回廊，惊渐闻、蟋蟀凌波微步。
酒力融春，香风暗度，携手偎金缕。
低低笑问，睡得真个稳否。
因念隔阔经年，除非魂梦里，有时相遇。
天意怜人心在了，岂信关山遐阻。
晓色朦胧，柔情眷恋，后约叮咛语。
休教肠断，楚台朝暮云雨。
当年豪放，况朋侪俱是，一时英杰。
逸气凌云，佳丽地、独占春花秋月。
冶叶倡条，寻芳选胜，是处曾攀折。
昔游如梦，镜中空叹华发。
邂逅萍梗相逢，十年往事，忍尊前重说。
茂绿成阴春又晚，谁解丁香千结。
宝瑟弹愁，玉壶敲怨，触目堪愁绝。
酒阑人静，为君肠断时节。
轻雷骤雨，洗千岩浓翠，层峦森列。
衣袂凉生，丛竹外、时有飞萤明灭。
云浪鳞鳞，兰舟泛泛，共载一轮月。
五湖当日，未应此段奇绝。
归路横玉惊鸾，叫云清似水，悠扬天末。
玉宇琼林凝望处，依约广寒宫阙。
老去情钟，此心仍在，未肯甘华发。
清欢留作，异时嘉话重说。
寓目伤怀，逢欢感旧，年来事事疏慵。
叹身心业重，赋得情浓。
况是离多会少，难忘雨迹云踪。
断无锦字，双鳞杳杳，新雁雍雍。
良宵孤枕，人远天涯，除非梦里相逢。
相逢处，愁红敛黛，还又匆匆。
回首绿窗朱户，可怜明月清风。
断肠风月，关河有尽，此恨无穷。
青娥呈瑞。
正惨惨暮寒，同云千里。
剪水飞花，渐渐瑶英，密洒翠筠声细。
邃馆静深，金铺半掩，重帘垂地。
明窗外。
伴疏梅潇洒，玉肌香腻。
幽人当此际。
醒魂照影，永漏愁无寐。
强拊清尊，慵添宝鸭，谁会黯然情味。
幸有赏心人，奈咫尺、重门深闭。
今夜里。
算忍教孤负，浓香鸳被。
人倚金铺，颦翠黛、盈盈堕睫。
话别处、留连无计，语娇声咽。
十幅云帆风力满，一川烟暝波光阔。
但回首、极目望高城，弹清血。
并兰舟，停画楫。
曾共醉，津亭月。
销魂处，今夜月圆人缺。
楚岫云归空怅望，汉皋珮解成轻别。
最苦是、拍塞满怀愁，无人说。
素秋向晚，岁华分付木芙蓉。
萧萧红蓼西风。
记得当时撷翠，拥手绕芳丛。
念吹箫人去，明月楼空。
遥山万重。
望寸碧、想眉峰。
翠钿琼珰谩好，谁适为容。
凄凉怀抱，算此际、唯我与君同。
凝泪际、目送征鸿。
参差弱柳长堤路。
柳外征帆去。
皓齿明眸娇态度。
回头一梦，断肠千里，不到相逢地来时约略春将暮。
幽恨空余锦中句。
小院重门深几许。
桃花依旧，出墙临水，乱落如红雨。
鸾凰本是和鸣友。
奈无计、长相守。
云雨匆匆分袂后。
彩舟东去，橹声呕轧，目断长堤柳。
涓涓清泪轻绡透。
残粉余香尚依旧。
独上南楼空回首。
夜来明月，怎知今夜，少个人携手。
双佩雷文拂手香。
青纱衫子淡梳妆。
冰姿绰约自生凉。
虚掉玉钗惊翡翠，缓移兰棹趁鸳鸯。
鬓鬟风乱绿云长。
玉趾弯弯一折弓。
秋波剪碧滟双瞳。
浅颦轻笑意无穷。
夜静拥炉熏督耨，月明飞棹采芙蓉。
别来欢事少人同。
萍末风轻入夜凉。
飞桥画阁跨方塘。
月移花影上回廊。
粲枕随钗云鬓乱，红绵扑粉玉肌香。
起来手看鸳鸯。
窗外疏篁对节金。
画桥新绿一篙深。
沈沈清夜对横参。
酒晕半消红玉脸，云鬟轻制小犀簪。
梦回陈迹杳难寻。
沙上寒鸥接翼飞。
潮生潮落水东西。
征船鸣橹趁潮归。
望断碧云无锦字，谩题红叶有新诗。
黄昏微雨倚阑时。
漠漠新田绿未齐。
柳阴阴下水平堤。
竹间时有乳鸦啼。
云敛屏山横枕畔，夜阑璧月转林西。
玉芝香里彩鸳栖。
紫燕双双掠水飞。
廉纤小雨未成泥。
篱边开尽野蔷薇。
会少离多终有恨，暂来还去益堪悲。
后期重约采莲时。
窄窄霜绡稳称身。
强临歌酒惨离魂。
故人相遇益伤神。
断雨残云千里隔，琼枝璧月四时新。
为君留取镜中春。
且斗尊前见在身。
昔游如梦可销魂。
玉容依约旧精神。
千里重来人事改，一杯相属意还新。
韶华不减洞中春。
木似文犀感月华。
寸根移种自仙家。
春兰秋菊浪矜夸。
玉露初零秋夜永，幽香直入小窗纱。
此时风月独输他。
叶剪玻璃蕊糁金。
清香端不数琼沈。
独将高韵冠芗林。
千里江山新梦后，一天风露小庭深。
主人归兴已骎骎。
伯恭时守平江府，署中亦有木犀，开时大起归兴，余故有后词末韵。
不数月，得请，归芗林旧隐。
浅褐衫儿寿带藤。
碾花如意枕冠轻。
凤鞋弓小称娉婷。
约略梳妆随事好，出尘标韵出尘清。
一枝梅映玉壶冰。
窗外桃花烂熳开。
年时曾伴玉人来。
一枝斜插凤皇钗。
今日重来人事改，花前无语独徘徊。
凄凉怀抱可怜哉。
瑶琴一弄清商怨。
楼外桐阴转。
月会澄淡露华浓。
寂寞小池烟水、冷芙蓉。
攀花撷翠当时事。
绿叶同心字。
有情还解忆人无。
过尽寒沙新雁、甚无书。
飞梁石径关山路。
惨淡秋容暮。
一行新雁破寒空。
肠断碧云千里、水溶溶。
鸾衾欲展谁堪共。
帘幕霜华重。
鸭炉香尽锦屏中。
幽梦今宵何许、与君同。
红尘匹马长安道。
人与花俱老。
缓垂鞭袖过平康。
散尽高阳、零落少年场。
朱弦重理相思调。
无奈知音少。
十年如梦尽堪伤。
乐事如今、回首做凄凉。
彩旗摇曳樯乌转。
鹢首征帆展。
高城楼观暮云平。
叠鼓凝笳都在、断肠声。
绿窗朱户空回首。
明月还依旧。
乱山无数水茫茫。
谁念塞垣风物、日煞凄惶。
堆琼滴露冰壶莹。
楼外天如镜。
水晶双枕衬云鬟。
卧看千山明月、听潺湲。
渡江桃叶分飞后。
马上犹回首。
邮亭今夜月空圆。
不似当时携手、对婵娟。
碧溪曾寄流红字。
忍话当时事。
重来种种尽堪悲。
有酒盈杯、聊为故人持。
夜闲剪烛西窗语。
怀抱今如许。
尊前莫讶两依依。
绿鬓朱颜、不似少年时。
鸾屏绣被香云拥。
平帖幽闺梦。
觉来重试古龙涎。
深炷玉炉、烧气不烧烟。
匆匆人去三更也。
月到回廊下。
出门无语送郎时。
泪共一天风露、湿罗衣。
画堂初见伊，明月当窗满。
今夜月如眉，话别河桥畔。
重见约中秋，莫负于飞愿。
免使月圆时，两处空肠断。
霜寒月满窗，夜永人无寐。
绛蜡有余情，偏照鸳鸯被。
看尽旧时书，洒尽今生泪。
衙鼓已三更，还是和衣睡。
金壶插玉芝，人面交相照。
花影满方床，翠叠屏山杳。
风月亦多情，特地今宵好。
尽道夜初长，弹指东窗晓。
几番花信风，数点笼丝雨。
并辔踏香尘，选胜东郊路。
韶华转首空，谁解留春住。
幸到绿尊前，且作莺花主。
银缸委坠红，碧锁朦胧晓。
别泪洒金徽，一曲情多少。
邮亭今夜长，明月香帏悄。
纵使梦相逢，何处寻蓬岛。
萧寺疏钟断，虚堂夜气清。
凉蟾偏向小窗明。
露井碧梧寒叶、颤秋声。
幽恨人谁问，孤衾泪独横。
此时风月此时情。
拟倩蓝桥归梦、见云英。
远水澄明绿，孤云黯淡愁。
白萍红蓼满汀洲。
肠断圆蟾空照、木兰舟。
节物伤羁旅，归程叹滞留。
佳期已误小红楼。
赖得今年犹有、闰中秋。
恨入眉峰翠，寒生酒晕红。
临期凝泪洒西风。
须信世间无物、似情浓。
玉蹬敲霜月，金钲伴晓钟。
凄凉古驿乱山重。
今夜拥衾无寐、与君同。
天外雨初收。
风紧云轻已变秋。
邂逅故人同一笑，迟留。
聚散人生宜自谋。
去路指南州。
万顷云涛一叶舟。
莫话太湖波浪险，归休。
人在溪边正倚楼。
因为此词木落雁南翔。
锦鲤殷勤为渡江。
泪墨银钩相忆字，成行。
滴损云笺小凤皇。
陈事费思量。
回首烟波卷夕阳。
尽道凭书聊破恨，难忘。
及至书来更断肠。
鸳鸯枕上云堆绿。
兰膏微润知新沐。
开帐对华灯。
见郎双眼明。
锦衾香馥郁。
槛竹敲寒玉。
何物最无情。
晓鸡咿喔声。
杏花零落清明雨。
卷帘双燕来还去。
枕上玉芙蓉。
暖香堆锦红。
翠翘金钿雀。
蝉鬓慵梳掠。
心事一春闲。
黛眉颦远山。
飞英不向枝头住。
等闲又送春归去。
云幄翠阴浮。
长随日脚流。
玉箫吹凤怨。
惊起楼中燕。
飞去自双双。
恼人空断肠。
水光山影浮空碧。
柳丝摇曳春无力。
柳岸系行舟。
吹箫忆旧游。
旧游堪更忆。
望断迷南北。
千古恨悠悠。
长江空自流。
当时携手今千里。
可堪重到相逢地。
触目尽关心。
流莺尚好音。
无人知我意。
只有涓涓泪。
寂寞到斜阳。
罗衣裛旧香。
鸣笳叠鼓催双桨。
扁舟稳泛桃花浪。
别泪洒东风。
前欢如梦中。
梦魂无定据。
不到相逢处。
纵使梦相逢。
香闺岂解同。
金铺半掩银蟾满。
个人应恨归来晚。
轧轧橹声迟。
那知心已飞。
迎门一笑粲。
娇困横波慢。
偎倚绿窗前。
今宵人月圆。
双双紫燕来华屋。
雨余芳草池塘绿。
一夜摆花风。
莺花满树红。
杯深君莫诉。
醉袖歌金缕。
无奈惜花心。
老来情转深。
朝来一阵狂风雨。
春光已作堂堂去。
茂绿满繁枝。
青梅结子时。
攀枝惊晼晚。
乐事孤心眼。
正是惜春归。
那堪怨别离。
凝羞隔水抛红豆。
嫩桃如脸腰如柳。
心事暗相期。
阳台云雨迷。
玉楼花似雪。
花上朦胧月。
挥泪执柔荑。
匆匆话别时。
花冠鼓翼东方动。
兰闺惊破辽阳梦。
翠被小屏山。
晓窗灯影残。
并头双燕语。
似诉横塘雨。
风雨晓寒多。
征人可奈何。
湖光碧。
春花秋月无今昔。
无今昔。
十年往事，尽成陈迹。
玉箫声断云屏隔。
山遥水远长相忆。
长相忆。
一生怀抱，为君牵役。
花阴月。
兰堂夜宴神仙客。
神仙客。
江梅标韵，海棠颜色。
良辰佳会诚难得。
花前一醉君休惜。
君休惜。
楚台云雨，今夕何夕。
彩舟双橹。
六月临平路。
小雨轻风消晚暑。
绕岸荷花无数。
玉人璨枕方床。
遥知待月西厢。
昨夜有情风月，今宵特地凄凉。
南窗月满。
绣被堆香暖。
苦恨春宵更漏短。
应讶郎归又晚。
征帆初落桥边。
迎门一笑嫣然。
今夜流霞共酌，何妨金盏垂莲。
明眸秀色。
肌理凝香雪。
罗绮丛中标韵别。
捧酒歌声清越。
不辞醉脸潮红。
却愁归骑匆匆。
回首绿窗朱户，断肠明月清风。
溪声咽。
溪上有人离别。
别语叮咛和泪说。
罗巾沾泪血。
尽做刚肠如铁。
到此也应愁绝。
回首断山帆影灭。
画船空载月。
相思切。
触目只供愁绝。
好梦惊回清漏咽。
烛残香穗结。
长恨南楼明月。
只解照人离缺。
同倚朱栏飞大白。
今宵风月别。
凉生冰簟怯衣单。
明月楼高空画栏。
满院啼螀人未眠。
掩重关。
乌鹊南飞风露寒。
烟笼寒水暝禽栖。
满庭红叶飞。
兰堂寂寂画帘垂。
霜浓更漏迟。
鸳被冷，麝香微。
强欹单枕时。
西窗看尽月痕移。
此情君怎知。
子规啼月。
幽衾梦断，销魂时节。
枕上斑斑，枝头点点，染成清血。
凄凉断雨残云，算此恨、文君更切。
老去情怀，春来况味，那禁离别。
联璧寻春，踏青尚忆，年时携手。
此际重来，可怜还是，年时时候。
阴阴柳下人家，人面桃花似旧。
但愿年年，春风有信，人心长久。
花露滴香红，花底漏声初歇。
人似一枝梅瘦，照冰壶清彻。
翠蛾云鬓为谁容，虫丝宝奁结。
可惜一春憔悴，负满怀风月。
十幅健帆风，天意巧催行客。
极目五湖云浪，泛满空秋色。
玉人应怪误佳期，凝恨正脉脉。
锦鳞为传尺素，报兰舟消息。
风雨送春归，寂寞花空委。
枝上红稀地上多，万点随流水。
翠黛敛春愁，照影临清泚。
应念韶华惜蕣颜，洒遍胭脂泪。
小阁枕清流，一霎莲塘雨。
风递幽香入槛来，枕簟全无暑。
遐想似花人，阅岁音尘阻。
物是人非空断肠，梦入芳洲路。
玉斧斩冰轮，中有乘鸾女。
鬓乱钗横襟袖凉，只恐劝飞举。
青冥缥缈间，自有吹箫侣。
不向巫山十二峰，朝暮为云雨。
前度月圆时，月下相携手。
今夜天边月又圆，夜色如清昼。
风月浑依旧。
水馆空回首。
明夜归来试问伊，曾解思量否。
重重雪外山，渺渺烟中路。
路转山横无尽愁，正是分携处。
望极锦中书，肠断鱼中素。
锦素沈沈两未期，鱼雁空相误。
春事付莺花，曾是莺花主。
醉拍春衫金缕衣，只向花间住。
密意君听取。
莫逐风来去。
若是真心待于飞，云里千条路。
楼外江山展翠屏。
沈沈虹影畔，彩舟横。
一尊别酒为君倾。
留不住，风色太无情。
斜日半山明。
画栏重倚处，独销凝。
片帆回首在青冥。
人不见，千里暮云平。
淡淡秋容烟水寒。
楼高清夜永，倚阑干。
玉人不见坐长叹。
箫声远，明月满空山。
遐想绿云鬟。
青冥风露冷，独乘鸾。
别时容易见时难。
凭孤枕，聊复梦婵娟。
之筹边阁，诚不负所闻。
明年归，则陈已入道矣。
崔守呼之至，即席赠此流水桃花小洞天。
壶中春不老，胜尘寰。
霞衣鹤氅并桃冠。
新装好，风韵愈飘然。
功行满三千。
婴儿并姹女，链成丹。
刘郎曾约共升仙。
十个月，养个小金坛。
楼上风高翠袖寒。
碧云笼淡日，照阑干。
绿杨芳草恨绵绵。
长亭路，何处认征鞍。
晓镜懒重看。
鬓云堆凤髻，任阑珊。
鸾衾鸳枕小屏山。
人如玉，忍负一春闲。
珮解江皋，魂消南浦。
人生惟有别离苦。
别时容易见时难，算来却是无情语尽载席上语。
百计留君，留君不住。
留君不住君须去。
望君频问梦中来，免教肠断巫山雨。
如是我闻，金仙出世。
一超直入如来地。
慈悲方便济群生，端严妙相谁能比。
四众归依，悉皆欢喜。
有情同赴龙华会。
无忧帐里结良缘，么诃修哩修修哩。
客里光阴，伤离情味。
玉觞未举心先醉。
临岐莫怪苦留连，樯乌转处人千里。
恨写新声，云笺密寄。
短封难尽心中事。
凭君看取纸痕斑，分明总是离人泪。
落日归云，寒空断雁。
吴波浅淡山平远。
丹青写出在霜缣，佳人特地裁团扇。
渔艇孤烟，酒旗幽院。
些儿景趣君休羡。
五湖归去共扁舟，何如早早酬深愿。
水满青钱，烟滋翠葆。
残英满地无人扫。
先来羁思乱如云，无端更被春酲恼。
叠叠遥山，绵绵远道。
凭阑满目唯芳草。
莫惊青鬓点秋霜，卢郎已分愁中老。
玉质孤高，天姿明慧。
了无一点尘凡气。
白莲空殿锁幽芳，亭亭独占秋光里。
一切见闻，不可思议。
我今有分亲瞻礼。
愿垂方便济众生，他时同赴龙华会。
老去情钟不自持。
篸花酌酒送春归。
玉貌冰姿人窈窕。
一笑。
清狂岂减少年时。
欲上香车俱脉脉，半帘花影月平西。
待得酒醒人已去。
凝伫。
断云残雨尽堪悲。
水绕孤城，乱山深锁横江路。
帆归别浦。
苒苒兰皋暮。
人在天涯，雁背南云去。
空凝伫。
凤楼何处。
烟霭迷津渡。
香雪飘零，暖风著柳笼丝雨。
恼人情绪。
春事还如许。
宝勒朱轮，共结寻芳侣。
东郊路。
乱红深处。
醉拍黄金缕。
背壁灯残，卧听檐雨难成寐。
井梧飘坠。
历历蛩声细。
数尽更筹，滴尽罗巾泪。
如何睡。
甫能得睡。
梦到相思地。
月缺花残，世间乐事难双美。
夜来相对。
把酒弹清泪。
一点情钟，销尽英雄气。
樊笼外。
五湖烟水。
好作扁舟计。
玉笋持杯，敛红颦翠歌金缕。
彩鸳戢羽。
未免群鸡妒。
我为情多，愁听多情语。
君休诉。
两心坚固。
云里千条路。
人面桃花，去年今日津亭见。
瑶琴锦荐。
一弄清商怨。
今日重来，不见如如花面。
空肠断。
乱红千片。
流水天涯远。
梅雨初晴，画栏开遍忘忧草。
兰堂清窈。
高柳新蝉噪。
枕上芙蓉，如梦还惊觉。
匀妆了。
背人微笑。
风入玲珑罩。
帐外华灯，翠屏花影参差满。
锦衣香暖。
苦恨春宵短。
画角声中，云雨还轻散。
河桥畔。
月华如练。
回首成肠断。
绿萼冰花，数枝清影横疏牖。
玉肌清瘦。
夜久轻寒透。
忍使孤芳，攀折他人手。
人归后。
断肠回首。
只有香盈袖。
解绂朝天，满城桃李繁阴布。
彩舟难驻。
忍听骊歌举。
协赞中兴，圣意方倾注。
从今去。
五云深处。
稳步沙堤路。
云雨匆匆，洞房当日曾相遇。
暂来还去。
无计留春住。
宝瑟重调，静听鸾弦语。
休轻负。
绮窗朱户。
好做风光主。
一曲云和松响。
多少离愁心上。
寂寞掩屏帷。
泪沾衣。
最是销魂处。
夜夜绮窗风雨。
风雨伴愁眠。
夜如年。
波纹如縠。
池塘雨后添新绿。
海棠初绽红生肉。
双燕归来，还认旧巢宿。
凝情凭暖阑干曲。
新愁无限伤心目。
谁人月下吹横玉。
惊起鸳鸯，飞去自相逐。
霜华摇落。
亭亭皓月侵朱箔。
梦回欹枕听残角。
一片寒声，风送入寥廓。
眼前风月都如昨。
独眠无奈情怀恶。
凭肩携手于飞约。
料想人人，终是赋情薄。
明眸秀色。
双蛾巧画春山碧。
盈盈标韵倾瑶席。
一见尊前，宛是旧相识。
深期密语虽端的。
良宵无奈成轻掷。
忍教只恁空相忆。
得入手来，无限好则剧。
阳关声咽。
清歌响断云屏隔。
溪山依旧连空碧。
昨日主人，今日是行客。
绿窗朱户应如昔。
回头往事成陈迹。
后期总便无端的。
月下风前，应也解相忆。
碧檐鸣玉玎珰。
金锁小兰房。
楼高夜永，飞霜满院，璧月沈缸。
云雨不成巫峡梦，望仙乡、烟水茫茫。
风前月底，登高念远，无限凄凉。
相思情味堪伤。
谁与话衷肠。
明朝见也，桃花人面，碧藓回廊。
别后相逢唯有梦，梦回时、展转思量。
不如早睡，今宵魂梦，先到伊行。
碧桃溪上蓝桥路。
寂寞朱门闲院宇。
粉墙疏竹弄清蟾，玉砌红蕉宜夜雨。
个中人是吹箫侣。
花底深盟曾共语。
人生乐在两知心，此意此生君记取。
星河风露经年别。
月照离亭花似雪。
宝钗鸾镜会重逢，花里同眠今夜月。
月华依旧当时节。
细把离肠和泪说。
人生只合镇长圆，休似月圆圆又缺。
我心坚。
你心坚。
各自心坚石也穿。
谁言相见难。
小窗前。
月婵娟。
玉困花柔并枕眠。
今宵人月圆。
锦衾香。
玉枕双。
昨夜深深小洞房。
回头已断肠。
背兰缸。
梦仙乡。
风撼梧桐雨洒窗。
今宵好夜长。
村姑儿。
红袖衣。
初发黄梅插稻时。
双双女伴随。
长歌诗。
短歌诗。
歌里真情恨别离。
休言伊不知。
寂寞悲秋怀抱。
掩重门悄悄。
清风皓月，朱阑画阁，双鸳池沼。
不忍今宵重到。
惹离愁多少。
蓬山路杳，蓝桥信阻，黄花空老。
风生萍末莲香细。
新浴晚凉天气。
犹自倚朱阑，波面双双彩鸳戏。
鸾钗委坠云堆髻。
谁会此时情意。
冰簟玉琴横，还是月明人千里。
天涯触目伤离绪。
登临况值秋光暮。
手捻黄花，凭谁分付。
雍雍雁落蒹葭浦。
凭高目断桃溪路。
屏山楼外青无数。
绿水红桥，锁窗朱户。
如今总是销魂处。
酒晕衬横波，玉肌香透。
轻袅腰肢妒垂柳。
臂宽金钏，且是不干春瘦。
捻金双合字，无心绣。
鬒云半堕，金钗欲溜。
罗袂残香忍重嗅。
渡江桃叶，肠断为谁招手。
倚阑凝望久，眉空斗。
膏雨晓来晴，海棠红透。
碧草池塘袅金柳。
王孙何在，不念玉容消瘦。
日长深院静，帘垂绣。
璨枕堕钗，粉痕轻溜。
玉鼎龙涎记同嗅。
钿筝重理，心事谩凭纤手。
素弦弹不尽，眉峰斗。
初用乐彤庭龙尾。
礼备天颜知有喜。
九奏初传。
耳冷人间十七年。
盈成持守。
仁德如春渐九有。
三辅名州。
好整笙歌结胜游。
船回沙尾。
几误红窗听鹊喜。
尺素空传。
转首相逢又隔年。
寒灯独守。
玉笋持杯宁复有。
秀水南州。
徒使幽人作梦游。
多情多病。
玉貌疲来愁览镜。
门掩东风。
零落桃花满地红。
重帘不卷。
愁睹杏梁双语燕。
强拂瑶琴。
一曲幽兰泪满襟。
金风玉露。
喜鹊桥成牛女渡。
天宇沈沈。
一夕佳期两意深。
琼签报曙。
忍使飚轮容易去。
明日如今。
想见君心似我心。
锦屏人醉。
玉暖香融春有味。
今日兰舟。
魂梦还随绿水流。
高城望断。
无奈城中人不见。
斜倚妆楼。
恨入眉峰两点愁。
烟锁池塘秋欲暮。
细细前香，直到双栖处。
并枕东窗听夜雨。
偎金缕。
云深不见来时路。
晓色朦胧人去住。
香覆重帘，密密闻私语。
目断征帆归别浦。
空凝伫。
苔痕绿印金莲步。
楼前流水悠悠。
驻行舟。
满目寒云衰草、使人愁。
多少恨，多少泪，谩迟留。
何似蓦然拚舍、去来休。
红靴玉带葳蕤。
翠绡衣。
并辔垂鞭妆影、照清溪。
长亭路。
停骑处。
晚凉时。
空有许多明月、伴双栖。
东君不锁寻芳路。
曾是莺花主。
有情风月可怜宵，犹记绿窗朱户。
十年空想，春风面杳，无计凭鳞羽。
凄凉怀抱今如许。
天与重相遇。
不应还向楚峰前，朝暮为云为雨。
算来各把，平生分付，也不是、恶著处。
好在章台杨柳。
不禁春瘦。
淡烟微雨面尘丝，锁一点、眉头皱。
忆自灞陵别后。
青青依旧。
万丝千缕太多情，忍攀折、行人手。
繁杏枝头蜂蝶乱，香风阖坐微闻。
靓妆浓艳任东君。
无情风雨，春事已平分。
珍重主人留客意，夜阑秉烛开尊。
何须歌韵遏行云。
羽觞交劝，挥尘细论文。
昨夜中秋今夕望，十分桂影团圆。
玉人相对绿尊前。
素娥有恨，应是妒婵娟。
人静小庭风露冷，歌声特地清圆。
醉红醺脸髻鬟偏。
翠裙轻皱，端的为留仙。
帘幕深深清昼永，玉人不耐春寒。
镂牙棋子缕金圆。
象盘雅戏，相对小窗前。
隔打直行尖曲路，教人费尽机关。
局中胜负定谁偏。
饶伊使幸，毕竟我赢先。
仙品不同桃李艳，移来月窟云乡。
幽姿绰约道家妆。
绿云堆髻，娇额半涂黄。
可但乍凉风月下，饶伊独占秋光。
雨中别有恼人香。
错教萧史，肠断忆巫阳。
琪树鸾栖花露重，依稀兰洞风光。
玉人相对自生凉。
翠鬟琼珮，绰约蕊珠妆。
宝瑟声沈清梦觉，夜阑明月幽窗。
可堪襟袂惹余香。
断云残雨，何处认高唐。
记得南楼三五夜，曾听凤管昭华。
尊前此际重兴嗟。
素娥端有恨，烟霭等闲遮。
珍重主人留客意，厌厌缓引流霞。
夜闲银汉淡天涯。
亭亭丹桂现，耿耿玉绳斜。
青润奇峰名韫玉，温其质并琼瑶。
中分瀑布泻云涛。
双峦呈翠色，气象两相高。
珍重幽人诚好事，绿窗聊助风骚。
寄言俗客莫相嘲。
物轻人意重，千里赠鹅毛。
脉脉柔情不自持。
浅颦轻笑百般宜。
尊前唱歇黄金缕，一点春愁入翠眉。
流蕙盼，捧瑶卮。
借君歌扇写新诗。
浮花谩说惊郎目，不似东风第一枝。
隔阔多时，算彼此、难存济。
咫尺地、千山万水。
眼眼相看，要说话、都无计。
只是。
唱曲儿、词中认意。
雪意垂垂，更刮地、寒风起。
怎禁这几夜意。
未散痴心，便指望、长偎倚。
只替。
那火桶儿、与奴暖被。
珠露初零。
天宇澄明。
正闲阶、皎月亭亭。
更阑人静，烟敛风清。
更井边桐，一叶叶，做秋声。
斗帐鸾屏。
翠被华茵。
梦回时、酒力初醒。
绿云堆枕，红玉生春。
且打叠起，龙牙簟，竹夫人。
堆枕乌云堕翠翘。
午梦惊回，满眼春娇。
嬛嬛一袅楚宫腰。
那更春来，玉减香消。
柳下朱门傍小桥。
几度红窗，误认鸣镳。
断肠风月可怜宵。
忍使恹恹，两处无聊。
高宴华堂夜向阑。
急管飞霜，羯鼓声乾。
仙人掌上水晶盘。
回按凌波，舞袖弓弯。
曲罢凝娇整翠鬟。
玉笋持杯，巧笑嫣然。
为君一醉倒金船。
只恐醒来，人隔云山。
夜永虚堂烛影寒。
斗转春来，又是明年。
异乡怀抱只凄然。
尊酒相逢且自宽。
天际孤云云外山。
梦绕觚棱，日下长安。
功名已觉负初心，羞对菱花，绿鬓成斑。
梅英飘雪，弱柳弄新绿。
冷冷画桥流水，风静波如縠。
长记扁舟共载，偶近旗亭宿。
渺云横玉。
鸳鸯枕上，听彻新翻数般曲。
此际魂清梦冷，绣被香芬馥。
因念多感情怀，触处伤心目。
自是今宵独寐，怎不添愁蹙。
如今心足。
风前月下，赖有斯人慰幽独。
秋风吹暗雨，重衾寒透。
伤心听、晓钟残漏。
凝情久。
记红窗夜雪，促膝围炉，交杯劝酒。
如今顿孤欢偶。
念别后。
菱花清镜里。
眉峰暗斗。
想标容、怎禁销瘦。
忍回首。
但云笺妙墨，鸳锦啼妆，依然似旧。
临风泪沾襟袖。
夜久凉生，庭院漏声频促。
念昔胜游旧地，对画阁层峦，雨余烟簇。
新诗暗藏小字，霜刀刊翠竹。
携素手、细绕回塘，芰荷香里彩鸳宿。
别后想、香锁腻玉。
带围减、钟宽金粟。
虽有鳞鸿锦素，奈事与心违，佳期难卜。
拟解愁肠万结，唯凭尊酒绿。
望天涯断魂处，醉拍阑干曲。
亭亭秋水玉芙蓉。
天际水浮空。
碧云望中空暮，人在广寒宫。
双缕枕，曲屏风。
小房栊。
可怜今夜，明月清风，无计君同。
楼下水潺湲。
楼外屏山。
淡烟笼月晚凉天。
曾共玉人携素手，同倚阑干。
云散梦难圆。
幽恨绵绵。
旧游重到忍重看。
负你一生多少泪，月下花前。
人静重门深亚。
朱阁画帘高挂。
人与月俱圆，月色波光相射。
潇洒。
潇洒。
人月长长今夜。
今夜行云何处。
还是月华当午。
倚遍曲阑桥，望断锦屏归路。
空去。
空去。
梦到绿窗朱户。
伤春晚，送春归。
步云溪。
绿叶同心双小字，记曾题。
楼外红日平西。
长亭路、烟草萋萋。
云雨不成新梦后，倚阑时。
天如水，月如钩。
正新秋。
月影参差人窈窕，小红楼。
如今往事悠悠。
楼前水、肠断东流。
旧物忍看金约腕，玉搔头。
一番雨，一番凉。
夜初长。
满院蛩吟人不寝，月侵廊。
木犀微绽幽芳。
西风透、窈窕红窗。
恰似个人鸳被里，玉肌香。
鸾屏掩，翠衾香。
小兰房。
回首当时云雨梦，两难忘。
如今水远山长。
凭鳞翼、难叙衷肠。
况是教人无可恨，一味思量。
韶华惊晼晚，青春老、倦客惜年芳。
庭樾荫浓，半藏莺语，畹兰花减，时有蜂忙。
粉墙低，嫩岚滋翠葆，零露湿残妆。
风暖昼长，柳绵吹尽，淡烟微雨，梅子初黄。
洛浦音容远，书空漫惆怅，往事悲凉。
无奈锦鳞杳杳，不渡横塘。
念蝴蝶梦回，子规声里，半窗斜月，一枕余香。
拟待自宽，除非铁做心肠。
章台杨柳月依依。
飞絮送春归。
院宇日长人静，园林绿暗红稀。
庭前花谢了，行云散后，物是人非。
唯有一襟清泪，凭阑洒遍残枝。
雨余清镜湛秋容。
屏展九华峰。
万里闲云散尽，半规凉月当空。
楼高夜永，凭阑笑语，此际谁同。
端有妙人携手，翛然归路凌风。
宝马行春，缓辔随油壁。
念一瞬、韶光堪重惜。
还是去年同醉日。
客里情怀，倍添凄恻。
记南城、锦迳名园曾遍历。
更柳下、人家似织。
此际凭阑愁脉脉。
满目江山，暮云空碧。
翡翠蒙金衫子，镂尘如意冠儿。
持杯轻按遏云词。
别是出尘风味。
莫羡双星旧约，愿谐明月佳期。
凭肩密语两心知。
一棹五湖烟水。
天。
休使圆蟾照客眠。
人何在，桂影自婵娟。
奇花不比寻常艳，独步南州。
往事悠悠。
辽鹤重来忆梦游。
仙翁不改青青眼，一醉迟留。
妙墨银钩。
题作人间第一流。
莺莺燕燕。
本是于飞伴。
风月佳时阻幽愿。
但人心坚固后，天也怜人，相逢处、依旧桃花人面。
绿窗携手，帘幕重重，烛影摇红夜将半。
对尊前如梦，欲语魂惊，语未竟、已觉衣襟泪满。
我只为、相思特特来，这度更休推，后回相见。
玉猊香谩爇。
叹瓶沈簪断，紫箫声绝。
丹青挂寒壁。
细端详，宛是旧时标格。
音容望极。
奈弱水、蓬山路隔。
似瑶林琼树，韶华正好，一枝先折。
凄切。
相思情味，镜中绿鬓，看成华发。
临风对月。
空罗袂，揾清血。
待随群逐队，开眉一笑，除你心肠是铁。
看今生，为伊烦恼，甚时是彻。
东风归早。
已绿瀛洲草。
紫殿红楼春正好。
杨柳半和烟袅。
玉舆遍绕花行。
初闻百啭新莺。
历历因风传去，千门万户春声。
坠红飘絮。
收拾春归去。
长恨春归无觅处。
心事顾谁分付。
卢家小苑回塘。
于飞多少鸳鸯。
纵使东墙隔断，莫愁应念王昌。
休惜余春，试来把酒留春住。
问春无语。
帘卷西山雨。
一掬愁心，强欲登高赋。
山无数。
烟波无数。
不放春归去。
一样婵娟别样清。
眼明初识董双成。
香风随步过帘旌。
笑捧玉觞频劝客，浣溪沙里转新声。
花间侧听有流莺。
别来杨柳团轻絮。
摆撼春风去。
小园桃李却依依。
犹自留花不发、待郎归。
枝头便觉层层好。
信是花相恼。
觥船一棹百分空。
拚了如今醉倒、闹香中。
姚黄真是花中主。
个个寻芳去。
春光能有几多时。
莫遣无花空折、断肠枝。
蜂媒蝶使争撩乱。
应妒传觞缓。
问花端的为谁开。
拟作移春小槛、载归来。
小砑碧霞笺，不见近来消息。
玉骨瘦无一把，又不成空忆。
炉熏歇尽烛花残，佳梦了难得。
二十五声秋点，最知人端的。
来匆匆。
去匆匆。
短梦无凭春又空。
难随郎马踪。
山重重。
水重重。
飞絮流云西复东。
音书何处通。
锦水花林，前度刘郎行乐处，当时桃李卧莓苔。
又重来。
今年菊蕊为君开。
赖有诗情浑似旧，西风斜日上高台。
醉千回。
柳暗汀洲，最春深处，小宴初开。
似泛宅浮家，水平风软，咫尺蓬莱。
更劝君、吸尽紫霞杯。
醉看鸾凤徘徊。
正洞里桃花，盈盈一笑，依旧怜才。
和醉梦，上峥嵘。
忆娉婷。
回首锦江烟一色，不分明。
翻为离别牵情。
娇啼外、没句丁宁。
紫陌绿窗多少恨，两难平。
命啸无人啸，含娇何处娇。
江南烟水太迢迢。
璧月琼枝空想、夜和朝。
目断肠随断，魂销骨更销。
琐窗风雨不相饶。
犹似西湖一枕、听寒潮。
暖风和雨暗楼台。
余寒巧作愁媒。
半春怀抱向谁开。
忍泪千回。
断梦已随烟篆，醉魂空殢琼杯。
小窗瞥见一枝梅。
疑误君来。
花明雾暗非花雾。
似春屏、短梦无凭据。
夜月将来，晓灯催去。
半衾余暖空留住。
情柔意密愁千缕。
想一声、鸡唱东城路。
暂作行云，暂为行雨。
阳台望极人何处。
飞霞半缕。
收尽一天风和雨。
可惜黄昏。
残角疏钟要断魂。
双鱼传信。
只道横塘消息近。
心事悠悠。
同向春风各自愁。
昨夜封枝寒雪。
暗堆残叶。
佳人醉里插钗梁，更不问、眠时节。
绣被重重夜彻。
烛光明灭。
枕旁争听落檐声，更不问、醒时节。
东风已有归来信，先返梅魂。
雪斗纷纷。
更引蟾光过璧门。
绿衣小凤枝头语，我有嘉宾。
急泛清尊。
莫待江南烂漫春。
欹枕深轩，散帙虚堂，畏景屡移。
渐披襟临水，支床就月，莲香拂面，竹色侵衣。
压玉为醪，折荷当盏，卧看银潢星四垂。
人归后，伴饥蝉自语，宿鸟相依。
痴儿。
莫蹈危机。
悟四十九年都尽非。
任纡朱拖紫，围金佩玉，青钱流地，白璧如坻。
富贵浮云，身名零露，事事无心归便归。
秋风动，正吴淞月冷，莼长鲈肥。
曲径通幽，小亭依翠，春事才过。
看笋成竿，等花著果，永昼供闲坐。
苍苍晚色，临渊小立，引首暮鸥飞堕。
悄无人，一溪山影，可惜被渠分破。
百年似梦，一身如寄，南北去留皆可。
我自知鱼，翛然濠上，不问鱼非我。
隔篱呼取，举杯对影，有唱更凭谁和。
知渊明，清流临赋，得似恁么。
五十劳生，紫髯霜换，白日驹过。
闭户推愁，缘崖避俗，壁角团蒲坐。
提壶人至，竹根同卧，醉帽尽从欹堕。
梦惊回，满身疏影，露滴月斜云破。
无人自酌，有邀皆去，我笑两翁多可。
忍冻吟诗，典衣沽酒，二子应嗤我。
两忘一笑，调同今古，谁道郢歌无和。
后之人，犹今视昔，有能继么。
瑶池倒影，露华浓、群玉峰峦如洗。
明镜平铺秋水净，寒锁一天空翠。
荷芰风摇，萍蘩波动，惊起鱼龙戏。
扶疏桂影，十分光照人世。
谁似。
老子痴顽，胡床危坐，自引壶觞醉。
斗转参横歌未彻，屋角乌飞星坠。
对影三人，停杯一问，谁会骑鲸意金牛何处，玉楼高耸十二。
风帘弄影，正闲堂永昼，香销人寂。
轧轧邻机芳思乱，愁入回文新织。
燕蹴巢泥，莺喧庭柳，好梦无踪迹。
那堪春事，背人何计留得。
谁似爱酒南邻，岸巾坦腹，醉踏西山碧。
彩笔阳春传雁足，催我飞觞浮白。
老去情怀，凭君试看，鬓上秋霜色。
故园千里，月华空照相忆。
楚天木落，际平芜千里，寒霜凝碧。
鄂渚波横何处是，当日孙郎赤壁。
黄耳音稀，白云望远，又见春消息。
嘉辰长记，谢池梅蕊初摘。
遥想黄鹤楼高，兰阶丝管沸，传觞如织。
倦客心驰归路绕，不及南飞双翼。
固著斑衣，重翻锦字，寄远供新拍明年欢侍，寿期应献千百。
层林烟霁，巨壁天半，鸿飞无路。
云断处、两山之间，十万琅玕环翠羽。
转秀谷、枕萍花汀溆。
短柳疏篱向暮。
看卧垄牛归，横舟人去，平芜鸥鹭。
并游不见鞭鸾侣。
只僧前、松子随步。
回径险、凌风遐想，小憩清泉欹茂树。
正笋蕨、过如苏新雨。
矶下游鱼可数。
纵窈窕、云关长启，寂寂谁争子所。
世上丹毂朱缨，春梦觉、南柯何许。
况荣枯无定，中有欢离愁聚。
尽笑我、诧盘中趣。
为续昌黎赋。
会有人，秣马膏车，相属一尊清醑。
清夜月当午，轩户踏层冰。
楼高百尺，缥缈天阙敞云扃。
万里风摇玉树，吹我衣裾零乱、寒入骨毛轻。
径欲乘之去，高兴送青冥。
神仙说，功名事，两难成。
苇汀筠岫深处、端可寄余龄。
身外营营姑置，对景掀髯一笑，引手接飞萤。
且尽杯中物，日出事还生。
安石寓丝竹，方朔杂诙谐。
昂霄气概，古来无地可容才。
不见骑鲸仙伯，唾手功名事了，猿鹤与同侪。
有意谢轩冕，无计避嫌猜。
静中乐，山照座，月浮杯。
忘形湛辈，一笑丘壑写高怀。
只恐天催玉斧，为破烟尘昏翳，人自日边来。
东阁动诗兴，莫待北枝开。
松柏渐成趣，红紫勿齐开。
花神靳惜芳事，日日待公来。
遥想金葵侧处，素月华灯相照，妆影满歌台。
余韵写宫徵，飞落远山隈。
逃禅客，尊中尽，厌长斋。
且愁风絮，断送春色揽离怀。
命驾何妨千里，只恐行云碍辙，直磴插崔嵬。
手拍阳春唱，隔岸借残杯。
不见隐君子，一月比三秋。
惊涛如许，梦魂无路绝横流。
安得如云长翮，命驾不须千里，上下逐君游。
此计杳难就，注目倚江楼。
西风里，多少恨，寄歌头。
飞奴接翼，为我三度下南州。
三得伯恭佳词。
正是天寒日暮，独钓一江残雪，风猎碧莎裘。
和子浩然句，一酌散千忧。
不上长安道，霜鬓几惊秋。
故人何在，时序欺我去如流。
赏对洛滨仙伯，共说芗林佳致，魂梦与追游。
更唱中秋句，得月上东楼。
云岩底，秋香下，楚江头。
十年笑傲、真是骑鹤上扬州。
却忆金门联辔，晓殿催班同到，高拱翠云裘。
明月今千里，何计缓离忧。
白发闽江上，几度过中秋。
阴晴相半，曾见玉塔卧寒流。
不似今年三五，皎皎冰轮初上，天阙恍神游。
下视人间世，万户水明楼。
贤公子，追乐事，占鳌头。
酒酣喝月、腰鼓百面打凉州。
沈醉尽扶红袖，不管风摇仙掌，零露湿轻裘。
但恐尊中尽，身外复何忧。
冲寒山意，未放江头树。
老去恨春迟，数花期、朝朝暮暮。
疏英冷蕊，也为有情忙，深夜月，小庭中，绝胜西城路。
调元妙手，便是春来处。
酝造十分香，更暖借、毫端烟雨。
狂歌醉客，小摘问东风，花谢后，子成时，趁得和羹否。
浮云无定，任春风万点，吹上寒枝。
砌外珑璁，暗香夜透帘帏。
闲情最宜酒伴，胜黄昏、冷月清溪。
风流谢傅，梦到华胥，长是相随。
似凝愁、不语谁知。
芳思乱微酸，已带离离。
传语花神，任教横竹三吹。
枝头要看如豆，趁和羹、百卉开时。
十分金蕊，先与东君，一笑相期。
一枝三四，弄疏英秀色，特地生寒。
刻楮三年，谩夸煮石成丹。
梨花带雨难并，似玉妃、寂寞微潸。
瑶台空阔，露下星坠，零乱风鬟。
记前回、拥盖西园。
花信被山烟，著意邀阑。
盏面横斜，大家月底颓然。
如今万点难缀，共苍苔、打合成班。
诗翁何似，劝春莫交，粉淡香残。
龙涎染就，沈水薰成，分明乱屑琼瑰。
一朵才开，人家十里须知。
花儿大则不大，有许多、潇洒清奇。
较量尽，诮胜如末利，赛过酴醿。
更被秋光断送，微放些月照，著阵风吹。
恼杀多情，猛拚沈醉酬伊。
朝朝暮暮守定，尽忙时、也不分离。
睡梦里，胆瓶儿、枕畔数枝。
一水如绳，两山如翼，绿野如绣。
松院干霄，筠庄枕浪，揽尽溪山秀。
水南水北，竹舆兰棹，来往月宵花昼。
问人间、天上何处，更寻大围小有。
人言拒梗，功成仙去，丹鼎夜寒光透。
唤取云英，炼成石髓，日月齐长久。
烦君挟我，朝元真阙，两翼羽轻风骤。
此时看，小茅峰顶，有云贯斗。
荷背翻黄，蕉心滴翠，雨洗庭院无尘。
断云缺处，矫首望冰轮。
迤逦天垂四幕，星杓淡、河汉横银。
笙歌散，风帘自上，寒水满楼明。
刘郎方得计，钗摇绣户，枕并华裀。
笑狂客无眠，坐听钟鲸。
明月中秋一梦，临鸳甃、三绕殷勤。
清光里，持杯对影，风月两兼并。
化工收拾芳菲，晕酥翦彩迎春禊。
江山影里，泰阶星聚，重寻古意。
曲水流觞，晚林张宴，竹边花外。
倩飞英衬地，繁枝障日，游丝驻，羲和旆。
云避清歌自止。
放一钩、玉沈寒水。
西园飞盖，东山携妓，古今无愧。
闻道东君，商量花蕊，作明年计。
待公归，独运丹青妙手，忆山阴醉。
断桥斜路，又是春来也。
仙掌挼云半开谢。
尽凝酥砌粉，不似真香，分明对、冰雪肌肤姑射。
天涯伤老大，万斛新愁，一笑端须问花借。
纵广平冷淡，铁石心肠，未拚得、花里风前月下。
为传语、游蜂缓经营，且留与山翁，醉吟清夜。
残烟薄雾，仗东风排遣。
收拾轻寒做轻暖。
问墙隅屋角，多少青红，春不语，行处随人近远。
穿帘花影乱。
金鸭香温，幽梦醒时午禽啭。
任抛书推枕，嚼蕊攀条，暗消了、清愁一半。
且莫放、浮云蔽晴晖，怕惹起羁人，望中凝恋。
入夜月华清，中天方好。
更著山光两相照。
星稀云净，玉树惊乌三绕。
广寒风露近，秋光老。
老山高胜，飞尘不到。
亭上仙翁自昏晓。
短封新唱，字字令人绝倒。
待凭书寄恨，归鸿少。
水馆风亭，晚香浓、一番荷芰经雨。
簟枕乍闲，襟裾初试，散尽满轩袢暑。
断云却送轻雷去，疏林外、玉钩微吐。
夜未阑，秋生败叶，暗摧庭树。
天上佳期久阻。
星河畔，仙车缥缈云路。
旧恨未平，幽欢难驻，洒落半天风露。
绮罗人散金猊冷，醉魂到、华胥深处。
洞户悄，南楼画角自语。
仙李盘根，自有云仍霭芳裔。
更溜雨霜皮，临风玉树，紫髯丹颊，长生久视。
鹤帐琅书至。
长庚梦、当年暗记。
佳辰近，回首西风，渐喜秋英弄霜蕊。
暂卷双旌，鸣金吹竹，蓂堂伴新戏。
对璧月流光，屏山供翠，碧云乍合，飞觞如缀。
早晚岩廊侍。
终不负、黄楼一醉。
丹青手、先与翻阶，万叶增春媚。
百尺游丝当绣户。
不系春晖，只系闲愁住。
拾翠归来芳草路。
避人蝴蝶双飞去。
因脸羞眉无意绪。
陌上行人，记得清明否。
消息未来池阁暮。
濛濛一饷梨花雨。
足力穷时山已晦。
却上轻舟，急棹穿沙背。
云影渐随风力退。
一川月白寒光碎。
唤客主人陶谢辈。
拂石移尊，不管游人醉。
罗绮丛中无此会。
只疑身在烟霞外。
清晓天容争显晦。
溪上群山，戢戢分驼背。
谁似浮云知进退。
疏林嫩日黄金碎。
夜枕不眠憎鼠辈。
困眼贪晴，拚被风烟醉。
天意有情人不会。
分明置我风波外。
百叠青山江一缕。
十里人家，路绕南台去。
榕叶满川飞白鹭。
疏帘半卷黄昏雨。
楼阁峥嵘天尺五。
荷芰风清，习习消袢暑。
老子人间无著处。
一尊来作横山主。
小小芙蕖红半展。
占早争先，不奈腰肢软。
罗袜凌波娇欲颤。
向人如诉闺中怨。
把酒与君成眷恋。
约束新荷，四面低歌扇。
不放游人偷眼盼。
鸳鸯叶底潜窥见。
上阳迟日千门锁。
花外流莺过。
一番春去又经秋。
惟有深宫明月、照人愁。
暗中白发随芳草。
却恨容颜好。
更无魂梦到昭阳。
肠断一双飞燕、在雕梁。
海棠开后春谁主。
日日催花雨。
可怜新绿遍残枝。
不见香腮和粉、晕燕脂。
去年携手听金缕。
正是花飞处。
老来先自不禁愁。
这样愁来欺老、几时休。
金泥捍拨春声碎。
恨入相思泪。
醉欺秋水绿云斜。
浑似梦中重到、阿环家。
主人著意留春住。
不醉无归去。
只愁银烛晓生寒。
明日落花飞絮、满长安。
年年江上清秋节。
酉戋面分霜月。
不堪对月已伤离。
那更梅花开后、海棠时。
剑溪难驻仙游路。
直上云霄去。
藕花恰莫碍行舟。
要趁潮头八月、到扬州。
方壶小有人谁到。
底事春知早。
使君和气粲如花。
更筑百花深处、驻春华。
云关远枕苕溪浅。
未放归怀展。
看残红紫绿阴斜。
鸾凤干霄却上、玉皇家。
杨花尽做难拘管。
也解趁、飞红伴。
骢马无情人渐远。
沙平浅渡，雨湿孤村，何处长亭晚。
欲凭桃叶传春怨。
算不似、斜风倩双燕。
纵得书来春又换。
只将心事，分付眉尖，寂寞梨花院。
小山娇翠低歌扇。
雏莺学语春犹浅。
无力响方檀。
声随玉笋翻。
垂鬟云乍染。
媚靥香微点。
未解作轻颦。
凝情已动人。
凉飚轻散余霞绮。
疏星冷浸明河水。
欹枕画檐风。
秋生草际蛩。
雁门离塞晚。
不道衡阳远。
归恨隔重山。
楼高莫凭栏。
风庭瑟瑟灯明灭。
碧梧枝上蝉声歇。
枕冷梦魂惊。
一阶寒水明。
鸟飞人未起。
月露清如洗。
无语听残更。
愁从两鬓生。
余霞收尽寒烟绿。
江山一片团明玉。
欹枕画楼风。
愁生草际蛩。
金茎秋未老。
两鬓吴霜早。
忍负广寒期。
清尊对语谁。
小小茅茨隐翠微。
桥平双手弄涟漪。
好风还动去年枝。
得雨疏梅肥欲展，人家次第有芳菲。
惜花恰莫探春迟。
向日南枝不奈晴。
无风绛雪自飘零。
画楼更作断肠声。
小侧金荷迎落蕊，高烧银烛照残英。
生愁斜月酒初醒。
枝上子规催去旆，柳条偏系离情。
片云留雨锁愁城。
不堪明月夜，寂寞照南荣。
莫作东山今日计，风雷已促鹏程。
功成来伴赤松行。
却寻鸿雁侣，尊酒会如星。
燕去莺来昏又晓，劳生莫负心期。
菊花何必待开时。
十分浮玉蚁，一拍贯珠词。
少借笔端烟雨力，不须露染风披。
芳心微露定因谁。
风流今太傅，萧洒古东篱。
多病渊明刚止酒，不禁秋蕊浮香。
饮船歌板已兼忘。
吴霜羞鬓改，无语对红妆。
小捻青枝撩鼻观，绝胜娇额涂黄。
独醒滋味怕新凉。
归来烛影乱，欹枕听更长。
一片花飞春已减，那堪万点愁人。
可能春便负闲身。
细思愁不饮，却是自辜春。
且共一尊追落蕊，犹胜陌上成尘。
杯行到手莫辞频。
杏花须记取，曾与此翁邻。
试问花枝余几许，卷帘细雨随人。
风光犹恋苦吟身。
海棠浑怯冷，为我强留春。
细听惜花歌白雪，不知盏面生尘。
吹开吹谢漫惊频。
少陵真有味，爱酒觅南邻。
翠箔阴阴笼画阁。
昨夜东风恶。
香迳漫春泥，南陌东郊，惆怅妨行乐。
伤春比似年时觉。
潘鬓新来薄。
何处不禁愁，雨滴花腮，和泪胭脂落。
紫菊红萸开犯早。
独占秋光老。
酝造一般清，比著芝兰，犹自争多少。
霜刀翦叶呈纤巧。
手捻迎人笑。
云鬓一枝斜，小阁幽窗，是处都香了。
烛花催晓。
醉玉颓春酒。
一骑东风消息到。
占得鳌头龙首。
长安去路骎骎。
明朝跃马芳阴。
应是花繁莺巧，东君著意琼林。
一帘红雨。
飘荡谁家去。
门外垂杨千万缕。
不把东风留住。
旧巢燕子来迟。
故园绿暗残枝。
肠断画桥烟水，此情不许春知。
把酒挽芳时。
醉袖淋漓。
多情楚客为秋悲。
未抵香飘红褪也，独绕空枝。
天女宝刀迟。
露染风披。
翠云叠叠拥铢衣。
知道筠溪春寂寞，来慰相思。
乐事信难逢。
莫放匆匆。
飞红撩乱减春容。
临水不禁频送客，风袖龙钟。
小阁画堂东。
绮绣相重。
尊前谁唱夏云峰。
醒后欲寻溪上路，烟水无穷。
春又老。
愁似落花难扫。
一醉一回才忘了。
醒来还满抱。
此恨欲凭谁道。
柳外数声啼鸟。
只恐春风吹不到。
断云连碧草。
广平未拚心如铁。
恨梅花、隔年别。
化工翦水斗春风，似南枝和月。
长鲸一饮宁论石。
想高歌、醉瑶席。
几时归去共尊罍，看寒花连陌。
小桃初破两三花。
深浅散余霞。
东君也解人意，次第到山家。
临水岸，一枝斜。
照笼纱。
可怜何事，苦爱施朱，减尽容华。
春苑杂花芳，诗老剩夸梅格。
谁道武陵深处，便不如姑射。
莫分红浅与红深，点点是春色。
生怕一番风雨，半飘零江国。
篘玉液，酿花光。
来趁北窗凉。
为君小摘蜀葵黄。
一似嗅枝香。
饮中仙，山中相。
也道十分宫样。
一般时候最宜尝。
竹院月侵床。
飞盖追春春约伫。
繁杏枝头红未雨。
小楼翠幕不禁风，芳草路。
无尘处。
明月满庭人欲去。
一醉邻翁须记取。
见说新妆桃叶女。
明年却对此花时，留不住。
花前语。
总向似花人付与。
断桥缺月。
点点枝头雪。
画角吹残声未歇。
早是一年春别。
寿阳弄粉成妆。
柔肠结结丁香。
可怕真梅轻妒，游蜂说与何妨。
推愁何计。
车下忘乘坠。
日上南枝春有意。
已讶红酥如缀。
儿童缓整余杯。
芒鞋午夜重来。
素面应憎月冷，真香不逐风回。
翦翦疏花，托根宛在长松底。
蔓柯相倚。
便有凌霄志。
丹凤忽来，小队迎秋起。
留无计。
待公归侍。
重与分红翠。
梨花院落溶溶雨。
弱柳低金缕。
画檐风露为谁明。
青翼来时试问、董双成。
去年春酒为眉寿。
花影浮金斗。
不须更觅老人星。
但愿一年一上、一千龄。
帘卷西风轻雨外。
揖数峰横翠。
楼上地行仙，压玉为醪，旋摘黄金蕊。
一觞一阕千秋岁。
不愿封侯贵。
长伴紫髯翁，踏月吹箫，笑咏云山里。
花院小回廊，庭蓂成行。
水面红妆翠绡帐。
蓬莱云近，风露一番清旷。
星郎来碧落，长庚象。
素志未酬，丹心益壮。
且醉真珠小槽酿。
不须皓齿，拍手狂歌清唱。
一尊为寿庆，羲皇上。
密竹翦轻绡，华堂初建。
卷上虾须待开宴。
寿期春聚，芍药一番开遍。
砌成锦步帐，笼弦管。
绛节近颁，丹雏重见。
花里双双乍归燕。
重重乐事，凭仗东风拘管。
一时分付与，金荷劝。
鞭凤骖鸾自斗杓。
老君亲抱送，下层霄。
人间仙李占春饶。
千秋里，松月伴吹箫。
故国水云遥。
谪仙丹荔熟，剥红绡。
南山影转卧金蕉。
倾寒绿，眉寿比山高。
星斗心胸锦绣肠。
厌随尘士客，逐炎凉。
江山风月伴行藏。
无人识，高卧水云乡。
肘后有仙方。
假饶丹未就，寿须长。
儒冠多误莫思量。
十分酒，菡萏小池塘。
红日当楼，绣屏开、风裀舞花随步。
绛拂珮兰，香染妆梅，仿佛紫烟真侣。
雪消池馆年年会，玻璃泛、小槽新注。
弄箫语。
云阶未彻，暖回芳树。
瑶检曾攽寿缕。
好系日萦春，驭鸾深驻。
桂殿影寒，蓬山波阔，未似彩衣庭户。
坐看鹤鬓云来戏，重重拜、天阶雨露。
纵游处。
人间遍寻洞府。
海角秋高风力骤。
楼台四面山容瘦。
季子貂裘寒欲透。
悬弧昼。
高歌棣萼聊卮酒。
且共追欢宽白首。
清闲赢得身长久。
世上功名翻覆手。
为君寿。
腰间要看悬金斗。
黄花犹未拆霜枝。
今年秋较迟。
六么催泛玉东西。
登高庆诞时。
神仙事，古来稀。
且为千岁期。
戏莱堂上两庞眉。
何妨举案齐。
霜林变绿。
画帘桂子排香粟。
一声檀板惊飞鹜。
弦管楼高，谁在阑干曲。
人生一笑难相属。
满堂何必堆金玉。
但求身健儿孙福。
鹤发年年，同泛清尊菊。
寿烟笼席。
采莲新按，舞腰无力。
占尽风光，人间天上，今夕何夕。
蓝袍换了莱衣，庆岁岁、君恩屡锡。
连夜欢声，满城佳气，和春留得。
花信争先，暗将春意传桃李。
寿卿同醉。
绿野连珠履。
麟阁丹青，眷注耆英裔。
眉间喜。
日边飞骑。
来促东山起。
岁晚橘洲上，老叶舞愁红。
西山光翠，依旧影落酒杯中。
人在子亭高处，下望长沙城郭，猎猎酒帘风。
远水湛寒碧，独钓绿蓑翁。
怀往事，追昨梦，转头空。
孙郎前日，豪健颐指五都雄。
起拥奇才剑客，十万银戈赤帻，歌鼓壮军容。
何似裴相国，谈道老圭峰。
山耸方壶，潮通碧海，江东自昔名家。
玉真仙子，珰佩粲朝霞。
一种天香胜味，笑杨梅、不数枇杷。
难模写，牟尼妙质，光透紫丹砂。
咨嗟。
如此辈，不知何为，留滞天涯。
料甘心远引，无意纷华。
一任姚黄魏紫，供吟赏、银烛笼纱。
南游士，日餐千颗，不愿九霞车。
千古南阳，刘郎乡国，依约楚俗秦风。
英姿豪气，耆旧知谈中。
珰佩来从帝所，许洲花、潭菊从容。
霜秋晓，凉生日观，极目送飞鸿。
主公。
天下士挥毫万字，一饮千钟。
醉高歌起舞，唤醒人龙。
我自人间漫浪，平生事、南北西东。
辞公去，寒眸激电，曾识小安丰。
平山堂上，侧盏歌南浦。
醉望五州山，渺千里、银涛东注。
钱郎英远，满腹贮精神，窥素壁，墨栖鸦，历历题诗处。
风裘雪帽，踏遍荆湘路。
回首古扬州，沁天外，残霞一缕。
德星光次，何日照长沙，渔父曲，竹枝词，万古歌来暮。
雕弓绣帽。
戏马秦淮道。
风入马蹄轻，曾踏遍、淮堤芳草。
飞英点点，春事已阑珊，风雨横，别离多，断送英雄老。
功名终在，休惜芳尊倒。
谈笑下燕云，看千里、风驱电扫。
男儿此事，莫待鬓丝棼，汉都护，万年觞，玉殿春风早。
天工何意，碎琼珰玉佩，书空千尺。
箬笠蓑衫扁舟下，淮口烟林如织。
飞观嶙峋，子亭突兀，影浸澄淮碧。
纶巾鹤氅，是谁独笑携策。
遥想易水燕山，有人方醉赏，六花如席。
云重天低酣歌罢，胆壮乾坤犹窄。
射雉归来，铁鳞十万，踏碎千山白。
紫箫声断，唤回春满南陌。
云收天碧。
渐风高露冷，群喧初寂。
远浦归舟荒渡口，搴篷横棹堤侧。
一带澄江，十分蟾影，千里寒光白。
襟怀迎爽，有人独步携策。
遥想帘卷琼楼，凭阑凝望，此意知何极。
声断秦箫双凤驾，凌厉飞仙同籍。
问汉乘槎，采珠临海，往事空踪迹。
莫辞吟赏，终宵清景难得。
晚烟凝碧。
渐渔村山市，人归寂寂。
有客飞舟还顾访，应讶纶巾欹侧。
得意忘年，推诚投分，高论追元白。
英标逸气，笑予穷抱真策。
兴尽又复言归，秋风分袂，浩荡思无极。
咫尺昭山明翠壁，那知中隐咸籍。
说梦难听，闭门寻梦，肯念栖萍迹。
浪吟狂醉，几时还共重得。
昔有书生荐寿杯。
清词妙绝贺方回。
黄花也欲为君寿，先向重阳六日开。
跻楚俗，上春台。
政成归去位三台。
明年寿酒君王劝，知有传宣敕使来。
帝乙何年骑玉龙。
武夷仙伯笑相从。
长庚瑞应游仙梦，碧藕花开解愠风。
歌既醉，乐元丰。
明良相悦寿无穷。
野人更有深深祝，笑指三台十八公。
三台寿松在南岳。
桃李纷纷春事催。
桐花风定牡丹开。
天麟下作人间瑞，玉燕清宵入梦来。
红玉酎，紫霞杯。
五云深处望三台。
君家况有庭前柏，好个擎天八柱材。
眼看西园红与紫，年来几度芳菲。
吾生四十渐知非。
只思青箬笠，江上雨霏霏。
饮酒但知寻夏季，不须远慕安期。
丹成仙去是何时。
龟藏何必学，春日正迟迟。
此理循环如引锯，春来百草菲菲。
道人一笑悟前非。
功名真长物，夕霭与朝霏。
梦褥清孙今禄隐，漫郎自许风期。
江楼景物得旬时。
平芜三百里，天阔夕阳迟。
闻道洛阳花正好，家家遮户春风。
道人饮处百壶空。
年年花下醉，看尽几番红。
此拐又从何处去，飘蓬一任西东。
语声虽异笑声同。
一轮清夜月，何处不相逢。
艾胜迎薰寿缕长。
碧篘酒泛绿蒲香。
万家喜气在都梁。
小阁幽轩新料理，舞衫歌扇且传觞。
看君飞步上明光。
招福宫中第几真。
餐花辟谷小夫人。
天翁新与玉麒麟。
我识外家西府相，玉壶冰雪照青春。
小郎风骨已凌云。
梦褥光宗，河东右族。
向来到耳声华熟。
游从两世记金兰，风流二阮居南北。
今夕何辰，相亲灯烛。
一廛我愿依韦曲。
长君未可赋骊驹，山人莫为蒲轮促。
我自山中，渔樵冷族。
一丘一壑平生熟。
朅来江海寄余生，心兵语阱频奔北。
九里灵河，十分光烛。
分辉借润须邻曲。
柳家兄弟莫瞋人，狂奴小户元低促。
位正三槐，光生九族。
人间一梦黄粱熟。
迩来荆楚地行仙，卜居深在延原北。
笑问从前，谁调玉烛。
当筵鲍老那能曲。
山中饮酒是生涯，欲归未果成烦促。
千古洞庭湖，百川争注。
雪浪银涛正如许。
骑鲸诗客，浩气决云飞雾。
背人歌欸乃，凌空去。
我欲从公，翩然鹄举。
未愿人间相君雨。
笭箵短棹，是我平生真语。
个中烟景好，烦公句。
问政山头景气嘉。
仙家绿酒荐菖芽。
仙郎玉女共乘槎。
学士文章舒锦绣，夫人冠帔烂云霞。
寿香来是道人家。
往事闲思人共怕。
十年塞上烟尘亚。
百万铁衣驰铁马。
都弄罢。
八风断送归莲社。
卖药得钱休教化。
归来醉卧蜗牛舍。
一颗明珠元不夜。
非待借。
神光穿透诸天下。
诗客少微家，世有斗南人杰。
一段素襟清韵，似玉壶冰雪。
怀中卿相饱经纶，况是好时节。
我有太平歌颂，待形容贤业。
白石读书房，世有斗南人杰。
一段素襟清韵，似玉壶冰雪。
仙家赤酒荐交梨，道眼况超越。
来往十洲三岛，跨一轮新月。
归来峰下霜如水。
明月三千里。
幽人独立瞰长淮。
谁棹扁舟一叶、趁潮来。
洞庭湖上银涛观。
忆我烟蓑伴。
此身天地一浮萍。
去国十年华发、欲星星。
快雨疏风六月凉。
貂蝉人著彩衣裳。
肃然心拜玉炉香。
相国趣还调鼎鼐，潘舆指日下潇湘。
秋来江上接归航。
未折江南柳，先开陇上梅。
绿情红意到根荄。
昨夜春随和气、已归来。
忠力扶昌运，冲和保圣胎。
阳功阴德好栽培。
他日骑鲸仙路、指蓬莱。
瑞雪当空舞素英。
玳筵收得满金瓶。
洗教双眼明如镜，看取黄河几度清。
龟畀寿，鹤为形。
年年长愿见仪刑。
他年林下逢彭祖，唤作谁家小后生。
东风起，东风起，海上百花摇。
十八风鬟云半动，飞花和雨著轻绡。
归路碧迢迢。
帘漠漠，帘漠漠，天淡一帘秋。
自洗玉舟斟白醴，月华微映是空舟。
歌罢海西流。
十年花底承朝露。
看到江南树。
洛阳城里又东风。
未必桃花得似、旧时红。
胭脂睡起春才好。
应恨人空老。
心情虽在只吟诗。
白发刘郎孤负、可怜枝。
鱼龙舞。
湘君欲下潇湘浦。
潇湘浦。
兴亡离合，乱波平楚。
独无尊酒酬端午。
移舟来听明山雨。
明山雨。
白头孤客，洞庭怀古。
高咏楚词酬午日，天涯节序匆匆。
榴花不似舞裙红。
无人知此意，歌罢满帘风。
万事一身伤老矣，戎葵凝笑墙东。
酒杯深浅去年同。
试浇桥下水，今夕到湘中。
张帆欲去仍搔首。
更醉君家酒。
吟诗日日待春风。
及至桃花开后、却匆匆。
歌声频为行人咽。
记著尊前雪。
明朝酒醒大江流。
满载一船离恨、向衡州。
寒食今年，紫阳山下蛮江左。
竹篱烟锁。
何处求新火。
不解乡音，只怕人嫌我。
愁无那。
短歌谁和。
风动梨花朵。
超然堂上闲宾主。
不受人间暑。
冰盘围坐此州无。
却有一瓶和露、玉芙蕖。
亭亭风骨凉生牖。
消尽尊中酒。
酒阑明月转城西。
照见纱巾藜杖、带香归。
今日山头云欲举。
青蛟素凤移时舞。
行到石桥闻细雨。
听还住。
风吹却过溪西去。
我欲寻诗宽久旅。
桃花落尽春无所。
渺渺篮舆穿翠楚。
悠然处。
高林忽送黄鹂语。
自琐闼以病得请奉祠。
卜居青墩。
立秋后三日行，舟之前后，如朝霞相映，望之不断也。
以长短句记之扁舟三日秋塘路。
平度荷花去。
病夫因病得来游。
更值满川微雨、洗新秋。
去年长恨拿舟晚。
空见残荷满。
今年何以报君恩。
一路繁花相送、过青墩。
七月十二日晚卧小阁，已而月上，独酌数杯送了栖鸦复暮钟。
栏干生影曲屏东。
卧看孤鹤驾天风。
起舞一尊明月下，秋空如水酒如空。
谪仙已去与谁同。
山人本合居岩岭。
聊问支郎分半境。
残年藜杖与纶巾，八尺庭中时弄影。
呼儿汲水添茶鼎。
甘胜吴山山下井。
一瓯清露一炉云，偏觉平生今日永。
黄衫相倚。
翠葆层层底。
八月江南风日美。
弄影山腰水尾。
楚人未识孤妍。
离骚遗恨千年。
无住庵中新事，一枝唤起幽禅。
九日登临有故常。
随晴随雨一传觞。
多病题诗无好句。
孤负。
黄花今日十分黄。
记得眉山文翰老。
曾道。
四时佳节是重阳。
江海满前怀古意。
谁会。
阑干三抚独凄凉。
南轩面对芙蓉浦。
宜风宜月还宜雨。
红少绿多时。
帘前光景奇。
绳床乌木几。
尽日繁香里。
睡起一篇新。
与花为主人。
矫矫千年鹤，茫茫万里风。
阑干三面看秋空。
背插浮屠千尺、冷烟中。
林坞村村暗，溪流处处通。
此间何似玉霄峰。
遥望蓬莱依约、晚云东。
忆昔午桥桥上饮，坐中多是豪英。
长沟流月去无声。
杏花疏影里，吹笛到天明。
二十余年如一梦，此身虽在堪惊。
闲登小阁看新晴。
古今多少事，渔唱起三更。
曳杖危楼去。
斗垂天、沧波万顷，月流烟渚。
扫尽浮云风不定，未放扁舟夜渡。
宿雁落、寒芦深处。
怅望关河空吊影，正人间、鼻息鸣鼍鼓。
谁伴我，醉中舞。
十年一梦扬州路。
倚高寒、愁生故国，气吞骄虏。
要斩楼兰三尺剑，遗恨琵琶旧语。
谩暗涩铜华尘土。
唤取谪仙平章看，过苕溪、尚许垂纶否。
风浩荡，欲飞举。
梦绕神州路。
怅秋风、连营画角，故宫离黍。
底事昆仑倾砥柱。
九地黄流乱注。
聚万落、千村狐兔。
天意从来高难问，况人情、老易悲如许。
更南浦，送君去。
凉生岸柳催残暑。
耿斜河、疏星淡月，断云微度。
万里江山知何处。
回首对床夜语。
雁不到、书成谁与。
目尽青天怀今古，肯儿曹、恩怨相尔汝。
举大白，听金缕。
春水迷天，桃花浪、几番风恶。
云乍起、远山遮尽，晚风还作。
绿卷芳洲生杜若。
数帆带雨烟中落。
傍向来、沙觜共停桡，伤飘泊。
寒犹在，衾偏薄。
肠欲断，愁难著。
倚篷窗无寐，引杯孤酌。
寒食清明都过却。
最怜轻负年时约。
想小楼、终日望归舟，人如削。
卷珠箔。
朝雨轻阴乍阁。
阑干外，烟柳弄晴，芳草侵阶映红药。
东风妒花恶。
吹落。
梢头嫩萼。
屏山掩，沈水倦熏，中酒心情怕杯勺。
寻思旧京洛。
正年少疏狂，歌笑迷著。
障泥油壁催梳掠。
曾驰道同载，上林携手，灯夜初过早共约。
又争信漂泊。
寂寞。
念行乐。
甚粉淡衣襟，音断弦索。
琼枝璧月春如昨。
怅别后华表，那回双鹤。
相思除是，向醉里、暂忘却。
绮霞散。
空碧留晴向晚。
东风里，天气困人，时节秋千闭深院。
帘旌翠波飐。
窗影残红一线。
春光巧，花脸柳腰，勾引芳菲闹莺燕。
闲愁费消遣。
想娥绿轻晕，鸾鉴新怨。
单衣欲试寒犹浅。
羞衾凤空展，塞鸿难托，谁问潜宽旧带眼。
念人似天远。
迷恋。
画堂宴。
看最乐王孙，浓艳争劝。
兰膏宝篆春宵短。
拥檀板低唱，玉杯重暖。
众中先醉，谩倚槛、早梦见。
江天雨霁，正露荷擎翠，风槐摇绿。
试问秦楼今夜里，愁到阑干几曲。
笑捻黄花，重题红叶，无奈归期促。
暮云千里，桂华初绽寒玉。
有谁伴我凄凉，除非分付与，杯中醽醁。
水本无情山又远，回首烟波云木。
梦绕西园，魂飞南浦，自古情难足。
旧游何处，落霞空映孤鹜。
蕊香深处，逢上巳、生怕花飞红雨。
万点胭脂遮翠袖，谁识黄昏凝伫。
烧烛呈妆，传杯绕槛，莫放春归去。
垂丝无语，见人浑似羞妒。
修禊当日兰亭，群贤弦管里，英姿如许。
宝靥罗衣，应未有、许多阳台神女。
气涌三山，醉听五鼓，休更分今古。
壶中天地，大家著意留住。
吴松初冷，记垂虹南望，残日西沈。
秋入青冥三万顷，蟾影吞尽湖阴。
玉斧为谁，冰轮如许，宫阙想寒深。
人间奇观，古今豪士悲吟。
苍弁丹颊仙翁，淮山风露底，曾赋幽寻。
老去专城仍好客，时拥歌吹登临。
坐揖龙江，举杯相属，桂子落波心。
一声猿啸，醉来虚簌千林。
秋风万里，湛银潢清影，冰轮寒色。
八月灵槎乘兴去，织女机边为客。
山拥鸡林，江澄鸭绿，四顾沧溟窄。
醉来横吹，数声悲愤谁测。
飘荡贝阙珠宫，群龙惊睡起，冯夷波激。
云气苍茫吟啸处，鼍吼鲸奔天黑。
回首当时，蓬莱方丈，好个归消息。
而今图画，谩教千古传得。
寒绡素壁，露华浓、群玉峰峦如洗。
明镜池开秋水净，冷浸一天空翠。
荷芸波生，菰蒲风动，惊起鱼龙戏。
山河影里，十分光照人世。
谁似老子痴顽，胡床欹坐，自引壶觞醉。
醉里悲歌歌未彻，屋角乌飞星坠。
对影三人，停杯一问，谁解骑鲸意。
玉京何处，翠楼空锁十二。
垂虹望极，扫太虚纤翳，明河翻雪。
一碧天光波万顷，涌出广寒宫阙。
好事浮家，不辞百里，俱载如花颊。
琴高双鲤，鼎来同醉孤绝。
浩荡今夕风烟，人间天上，别似寻常月。
陶冶三高千古恨，赏我中秋清节。
八十仙翁，雅宜图画，写取横江楫。
平生奇观，梦回犹辣毛发。
寒水依痕，春意渐回，沙际烟阔。
溪梅晴照生香，冷蕊数枝争发。
天涯旧恨，试看几许消魂，长亭门外山重叠。
不尽眼中青，是愁来时节。
情切。
画楼深闭，想见东风，暗销肌雪。
辜负枕前云雨，尊前花月。
心期切处，更有多少凄凉，殷勤留与归时说。
到得却相逢，恰经年离别。
雨急云飞，惊散暮鸦，微弄凉月。
谁家疏柳低迷，几点流萤明灭。
夜帆风驶，满湖烟水苍茫，菰蒲零乱秋声咽。
梦断酒醒时，倚危樯清绝。
心折。
长庚光怒，群盗纵横，逆胡猖獗。
欲挽天河，一洗中原膏血。
两宫何处，塞垣祗隔长江，唾壶空击悲歌缺。
万里想龙沙，泣孤臣吴越。
月仄金盆，江萦罗带，凉飚天际。
摩诘丹青，营丘平远，一望穷千里。
白鸥盟在，黄粱梦破，投老此心如水。
耿无眠、披衣顾影，乍闻绕阶络纬。
百年倦客，三生习气，今古到头谁是。
夜色苍茫，浮云灭没，举世方熟寐。
谁人著眼，放神八极，逸想寄尘寰外。
独凭栏、鸡鸣日上，海山雾起。
飞观横空，众山绕甸，江面相照。
曲槛披风，虚檐挂月，据尽登临要。
有时巾履，访公良夜，坐我半天林杪。
揽浮丘、飘飘衣袂，相与似游蓬岛。
主人胜度，文章英妙，合住北扉西沼。
何事十年，风洒露沐，不厌江山好。
曲屏端有，吹箫人在，同倚暮云清晓。
乘除了、人间宠辱，付之一笑。
倚凌空飞观，展营丘卧轴恍移时。
渐微云点缀，参横斗转，野阔天垂。
草树萦回岛屿，杳霭数峰低。
共此一尊月，顾影为谁。
俯仰乾坤今古，正嫩凉生处，浓露初霏。
据胡床残夜，唯我与公知。
念老去、风流未减，见向来、人物几兴衰。
身长健，何妨游戏，莫问栖迟。
落景下青嶂，高浪卷沧洲。
平生颇惯，江海掀舞木兰舟。
百二山河空壮。
底事中原尘涨。
丧乱几时休。
泽畔行吟处，天地一沙鸥。
想元龙，犹高卧，百尺楼。
临风酹酒，堪笑谈话觅封侯。
老去英雄不见。
惟与渔樵为伴。
回首得无忧。
莫道三伏热，便是五湖秋。
闰余有何好，一岁两中秋。
滕王高阁曾醉，月涌大江流。
今夜钓龙台上，还似当时逢闰，佳句记英游。
看山兼看月，登阁复登楼。
别离久，今古恨，大刀头。
老来长是清梦，宛在旧神州。
遐想芗林风味，瓮里自倾春色，不用贳貂裘。
笑我成何事，搔首谩私忧。
缥缈九仙阁，壮观在人间。
凉飚乍起，四围晴黛入阑干。
已过中秋时候。
便是菊花重九。
为寿一尊欢。
今古登高意，玉帐正清闲。
引三巴，连五岭，控百蛮。
元戎小队，旧游曾记并龙山。
闽峤尤宽南顾。
闻道天边雨露。
持橐诏新颁。
且拥笙歌醉，廊庙更徐还。
平日几经过，重到更留连。
黄尘乌帽，觉来眼界忽醒然。
坐见如云秋稼，莫问鸡虫得失，鸿鹄下翩翩。
四海九州大，何地著飞仙。
吸湖光，吞蟾影，倚天圆。
胸中万顷空旷，清夜炯无眠。
要识世间闲处，自有尊前深趣，且唱钓鱼船。
调鼎他年事，妙手看烹鲜。
雨断翻惊浪，山暝拥归云。
麦秋天气，聊泛征棹泊江村。
不羡腰间金印，却爱吾庐高枕，无事闭柴门。
搔首烟波上，老去任乾坤。
白纶巾，玉尘尾，一杯春。
性灵陶冶，我辈犹要个中人。
莫变姓名吴市，且向渔樵争席，与世共浮沈。
目送飞鸿去，何用画麒麟。
露下菱歌远，萤傍藕花流。
临溪堂上，望中依旧柳边洲。
晚暑冰肌沾汗，新浴香绵扑粉，湘簟月华浮。
长记开朱户，不寐待归舟。
恍重来，思往事，搅离愁。
天涯何处，未应容易此生休。
莫问吴霜点鬓，细与蛮笺封恨，相见转绸缪。
云雨阳台梦，河汉鹊桥秋。
万里冰轮满，千丈玉盘浮。
广寒宫殿，西望湖海冷光流。
扫尽长空纤翳，散乱疏林清影，风露迫人愁。
徐步行歌去，危坐莫眠休。
问孤蓬，缘底事，苦淹留。
倦游回首，向来云卧两星周。
此夜此生长好，明月明年何处，归兴在南州。
老境一伧父，异县四中秋。
袖手看飞雪，高卧过残冬。
飘然底事春到，先我逐孤鸿。
挟取笔端风雨，快写胸中丘壑，不肯下樊笼。
大笑了今古，乘兴便西东。
一尊酒，知何处，又相逢。
奴星结柳，与君同送五家穷。
好是橘封千户，正恐楼高百尺，湖海有元龙。
目光在牛背，马耳射东风。
放浪形骸外，憔悴山泽癯。
倒冠落佩，此心不待白髭须。
聊复脱身鹓鹭，未暇先寻水竹，矫首汉庭疏。
长夏啖丹荔，两纪傲闲居。
忽风飘，连雨打，向西湖。
藕花深处，尚能同载麹生无。
听子谈天舌本，浇我书空胸次，醉卧踏冰壶。
毕竟凌烟像，何似辋川图。
拄策松江上，举酒酹三高。
此生飘荡，往来身世两徒劳。
长羡五湖烟艇，好是秋风鲈鲙，笠泽久蓬蒿。
想像英灵在，千古傲云涛。
俯沧浪，舌空旷，恍神交。
解衣盘礴，政须一笑属吾曹。
洗尽人间尘土，扫去胸中冰炭，痛饮读离骚。
纵有垂天翼，何用钓连鳌。
今夕定何夕，秋水满东瓯。
悲凉怀抱，何事还倍去年愁。
万里碧空如洗，寒浸十分明月，帘卷玉波流。
非是经年别，一岁两中秋。
坐中庭，风露下，冷飕飕。
素娥无语相对，尊酒且迟留。
琴罢不堪幽怨，遥想三山影外，人倚夜深楼。
矫首望霄汉，云海路悠悠。
最乐贤王子，今岁好中秋。
夜深珠履，举杯相属尽名流。
宿雨乍开银汉，洗出玉蟾秋色，人在广寒游。
浩荡山河影，偏照岳阳楼。
露华浓，君恩重，判扶头。
霓旌星节，已随丝管下皇州。
满座烛光花艳，笑罥乌巾同醉，谁问负薪裘。
月转檐牙晓，高枕更无忧。
举手钓鳌客，削迹种瓜侯。
重来吴会三伏，行见五湖秋。
耳畔风波摇荡，身外功名飘忽，何路射旄头。
孤负男儿志，怅望故园愁。
梦中原，挥老泪，遍南州。
元龙湖海豪气，百尺卧高楼。
短发霜黏两鬓，清夜盆倾一雨，喜听瓦鸣沟。
犹有壮心在，付与百川流。
戎虏乱中夏，星历一周天。
干戈未定，悲咤河洛尚腥膻。
万里两宫无路。
政仰君王神武。
愿数中兴年。
吾道尊洙泗，何暇议伊川。
吕公子，三世相，在凌烟。
诗名独步，焉用儿辈更毛笺。
好去承明谠论。
照映金狨带稳。
恩与荔枝偏。
回首东山路，池阁醉双莲。
飞观插雕梁。
凭虚起、缥缈五云乡。
对山滴翠岚，两眉浓黛，水分双派，满眼波光。
曲栏干外，汀烟轻冉冉，莎草细茫茫。
无数钓舟，最宜烟雨，有如图画，浑似潇湘。
使君行乐处，秦筝弄哀怨，云鬓分行。
心醉一缸春色，满座疑香。
有天涯倦客，尊前回首，听彻伊川，恼损柔肠。
不似碧潭双剑，犹解相将。
芳洲生萍芷。
宿雨收晴浮暖翠。
烟光如洗，几片花飞点泪。
清镜空余白发添，新恨谁传红绫寄。
溪涨岸痕，浪吞沙尾。
老去情怀易醉。
十二栏干慵遍倚。
双凫人惯风流，功名万里。
梦想浓妆碧云边，目断归帆夕阳里。
何时送客，更临春水。
山庄图画，锦囊吟咏，胸中丘壑。
年少日、如虹豪气，吐凤词华浑忘却。
便袖手、向岩前溪畔，种满烟梢雾箨。
想别墅平泉，当时草木，风流如昨。
瘦藤闲倚看锄药。
双芒鞋、雨后常著。
目送处、飞鸿灭没，谁问蓬蒿争燕雀。
乍霁月、望松云南渡，短艇欹沙夜泊。
正万里青冥，千林虚籁，从渠缯缴。
携幼尚有筠丁，谁会得、人生行乐。
岸帻纶巾归去，深户香迷翠幕。
恐未免、上凌烟阁。
好在秋天鹗。
念小山丛桂，今宵狂客，不胜杯勺。
枕霞红，钗燕坠。
花露殢云髻。
粉淡香残，犹带宿酲睡。
画檐红日三竿，慵窥鸾鉴，长是倚、春风无力。
又经岁。
玉腕条脱轻松，羞郎见憔悴。
何事秋来，容易又分袂。
可堪疏雨梧桐，空阶络纬，背人处、偷弹珠泪。
花阴如坐木兰船。
风露正娟娟。
翠盖匝庭芳影，青蛟平地飞涎。
春撩狂兴，香迷痛饮，中圣中贤。
携取一枝同梦，从他五夜如年。
窗暗窗明昏又晓。
百岁光阴，老去难重少。
四十归来犹赖早。
浮名浮利都经了。
时把青铜闲自照。
华发苍颜，一任傍人笑。
不会参禅并学道。
但知心下无烦恼。
燕去莺来春又到。
花落花开，几度池塘草。
歌舞筵中人易老。
闭门打坐安闲好。
败意常多如意少，著甚来由，入闹寻烦恼。
千古是非浑忘了。
有时独自掀髯笑。
神水华池，汞铅凝结，虎龙往来。
问子前午后，阳销阴长，自然炉鼎，何用安排。
灵宝玄门，烟萝真境，三日庚生兑户开。
泥丸透，尽周天火候，平步仙阶。
蓬莱。
直上瑶台。
看海变桑田飞暮埃。
念尘劳良苦，流光易度，明珠谁得，白骨成堆。
位极人臣，功高今古，总蹈危机吞祸胎。
争知我，办青鞋布袜，雁荡天台。
欹枕深轩，散帙虚堂，畏景屡移。
渐披襟临水，支床就月，莲香拂面，竹色侵衣。
压玉为醪，折荷当酉戋，卧看银潢星四垂。
人归后，任饥蝉自啸，宿鸟相依。
痴儿。
莫蹈危机。
悟三十九年都尽非。
任纡朱拖紫，围金珮玉，青钱流地，白璧如坻。
富贵浮云，身名零露，事事无心归便归。
秋风动，正吴松月冷，莼长鲈肥。
玉立清标消晚暑，胸中一段冰壶。
画船归去醉歌珠。
微云收未尽，残月炯如初。
鸳鹭行间催阔步，秋来乘兴凫趋。
烦君为我问西湖。
不知疏影畔，许我结茅无。
十日篱边犹袖手，天教冷地藏香。
王孙风味最难忘。
逃禅留坐客，度曲出宫妆。
判却为花今夜醉，大家且泛鹅黄。
人心休更问炎凉。
从渠簪发短，还我引杯长。
露坐榕阴须痛饮，从渠叠鼓频催。
暮山新月两徘徊。
离愁秋水远，醉眼晓帆开。
泛宅浮家游戏去，流行坎止忘怀。
江边鸥鹭莫相猜。
上林消息好，鸿雁已归来。
绿枝红萼。
江南芳信年年约。
竹舆路转溪桥角。
晴日烘香，的皪疏篱落。
玉台粉面铅华薄。
画堂长记深罗幕。
惜花老去情犹著。
客里惊春，生怕东风恶。
一枝冰萼。
鬓云低度横波约。
醉扶曾罥乌巾角。
长是春来，肠断宝钗落。
罗衣乍怯香风薄。
夜深花困遮垂幕。
不堪往事寻思著。
休问尊前，客恶主人恶。
云鸿影落。
风吹小艇欹沙泊。
津亭古木浓阴合。
一枕滩声，客睡何曾著。
天涯万里情怀恶。
年华垂暮犹离索。
佳人想见猜疑错。
莫数归期，已负当时约。
凉月今宵满，晴空万里宽。
素娥应念老夫闲。
特地中秋著意、照人间。
香雾云鬟湿，清辉玉臂寒。
休教凝伫向更阑。
飘下桂华闻早、大家看。
远树留残雪，寒江照晚晴。
分明江上数峰青。
倚槛旧愁新恨、一时生。
春意来无际，归舟去有程。
道人元自没心情。
楚梦只因沈醉、等闲成。
玉露团寒菊，秋风入败荷。
缭墙南畔曲池涡。
天迥遥岑倒影、落层波。
月转檐牙短，更传漏箭多。
醉来归去意如何。
只为地偏心远、惯弦歌。
桂魄分余晕，檀香破紫心。
高鬟松绾鬓云侵。
又被兰膏香染、色沈沈。
指印纤纤粉，钗横隐隐金。
更阑云雨凤帷深。
长是枕前不见、殢人寻。
的皪数枝斜，冰雪萦余态。
烛外尊前满眼春，风味年年在。
老去惜花深，醉里愁多日煞。
冷蕊孤芳底处愁，少个人人戴。
凉气入熏笼，暗影欹花砌。
紫玉谁人三弄寒，细吹断、江梅意。
花底湿春衣，隔坐风轻递。
却笑笙箫缑岭人，明月偷垂泪。
风露湿行云，沙水迷归艇。
卧看明河月满空，斗挂苍山顶。
万古只青天，多事悲人境。
起舞闻鸡酒未醒，潮落秋江冷。
芳信着寒梢，影入花光画。
玉立风前万里春，雪艳江天夜。
谁折暗香来，故把新篘泻。
记得偎人并照时，鬓乱斜枝惹。
曲室明窗烛吐光。
瓦炉灰暖炷瓢香。
夜阑茗碗间飞觞。
坐稳蒲团凭棐几，熏余纸帐掩梨床。
个中风味更难忘。
一枕秋风两处凉。
雨声初歇漏声长。
池塘零落藕花香。
归梦等闲归燕去，断肠分付断云行。
画屏今夜更思量。
翡翠钗头缀玉虫。
秋蟾飘下广寒宫。
数枝金粟露华浓。
花底清歌生皓齿，烛边疏影映酥胸。
恼人风味冷香中。
燕掠风樯款款飞。
艳桃秾李闹长堤。
骑鲸人去晓莺啼。
可意湖山留我住，断肠烟水送君归。
三春不是别离时。
云气吞江卷夕阳。
白头波上电飞忙。
奔雷惊雨溅胡床。
玉节故人同壮观，锦囊公子更平章。
榕阴归梦十分凉。
山绕平湖波撼城。
湖光倒影浸山青。
水晶楼下欲三更。
雾柳暗时云度月，露荷翻处水流萤。
萧萧散发到天明。
目送归州铁瓮城。
隔江想见蜀山青。
风前团扇仆频更。
梦里有时身化鹤，人间无数草为萤。
此时山月下楼明。
月转花枝清影疏。
露华浓处滴真珠。
天香遗恨罥花须。
沐出乌云多态度，晕成娥绿费工夫。
归时分付与妆梳。
花气天然百和芬。
仙风吹过海中春。
龙涎沈水总销魂。
清润巧萦金缕细，氤氲偏傍玉脂温。
别来长是惜余熏。
曰萼绿春，且作一首。
谚以窃尝为吹笙云萼绿华家萼绿春。
山瓶何处下青云。
浓香气味已醺人。
竹叶传杯惊老眼，松醪题赋倒纶巾。
须防银字暖朱唇。
花气蒸浓古鼎烟。
水沈春透露华鲜。
心清无暇数龙涎。
乞与病夫僧帐座，不妨公子醉茵眠。
普熏三界扫腥膻。
花气薰人百和香。
少陵佳句是仙方。
空教蜂蝶为花忙。
和露摘来轻换骨，傍怀闻处恼回肠。
去年时候入思量。
残腊晴寒出众芳。
风流勾引破春光。
年年长为此花忙。
夜久莫教银烛灺，酒边何似玉台妆。
冰肌温处觅余香。
棐几明窗乐未央。
熏炉茗碗是家常。
客来长揖对胡床。
蟹眼汤深轻泛乳，龙涎灰暖细烘香。
为君行草写秋阳。
榕叶桄榔驿枕溪。
海风吹断瘴云低。
薄寒初觉到征衣。
岁晚可堪归梦远，愁深偏恨得书稀。
荒庭日脚又垂西。
海山浮碧。
细风丝雨，新愁如织。
慵试春衫，不禁宿酒，天涯寒食。
归期莫数芳辰，误几度、回廊夜色。
入户飞花，隔帘双燕，有谁知得。
小楼南陌。
翠軿金勒，谁家春色。
冷雨吹花，禁烟怯柳，伤心行客。
少年百万呼卢，拥越女、吴姬共掷。
被底香浓，尊前烛灭，如今消得。
紫枢泽笏趋龙尾。
平入钧衡位。
春殿听宣麻，争喜登庸，何似今番喜。
昆台宜有神仙裔。
奕世貂蝉贵。
玉砌长兰芽，好拥笙歌，长向花前醉。
翠箔阴阴笼画阁。
昨夜东风恶。
芳径满香泥，南陌东郊，惆怅妨行乐。
伤春比似年时恶。
潘鬓新来薄。
何处不禁愁，雨滴花腮，和泪胭脂落。
香暖帏。
玉暖肌。
娇卧嗔人来睡迟。
印残双黛眉。
虫声低。
漏声稀。
惊枕初醒灯暗时。
梦人归未归。
花下愁。
月下愁。
花落月明人在楼。
断肠春复秋。
从他休。
任他休。
如今青鸾不自由。
看看天尽头。
雨洗青冥风露。
云外双星初度。
乞巧夜楼空，月妒回廊私语。
凝伫。
凝伫。
不似去年情绪。
潮退江南晚渡。
山暗水西烟雨。
天气十分凉，断送一年残暑。
归去。
归去。
香雾曲屏深处。
卧看西湖烟渚。
绿盖红妆无数。
帘卷曲栏风，拂面荷香吹雨。
归去。
归去。
笑损花边鸥鹭。
疏雨洗，细风吹。
淡黄时。
不分小亭芳草绿，映檐低。
楼下十二层梯。
日长影里莺啼。
倚遍阑干看尽柳，忆腰肢。
吴绫窄，藕丝重。
一钩红。
翠被眠时常要人暖，著怀中。
六幅裙窣轻风。
见人遮尽行踪。
正是踏青天气好，忆弓弓。
开残桃李春方到。
谁送东风早。
杖藜幽径踏余花。
却对绿阴青子、问年华。
迢迢云水横清浅。
不遣愁眉展。
数竿修竹自横斜。
犹有小窗朱户、似侬家。
花王独占春风远。
看百卉、芳菲遍。
五福长随今日宴。
粉光生艳，宝香飘雾，方响流苏颤。
寿祺堂上修篁畔。
乳燕双双贺新院。
玉斝明年何处劝。
旌方童满路，貂蝉宜面，归觐黄金殿。
水芝香远摇红影。
泛瑞霭、横山顶。
缥缈笙歌云不定。
玉钩斜挂，素蟾初满，醉惬浮瓜冷。
庭兰戏彩传金鼎。
小袖青衫更辉映。
谁道筠溪归计近。
秋风催去，凤池难老，长把中书印。
银潢露洗冰轮皎。
谪仙下、蓬莱岛。
帘卷横山珠翠绕。
生朝香雾，玳筵丝管，长醉壶天晓。
金銮夜锁麻新草。
入辅明光拜元老。
看取明年人总道。
中兴贤相，太平时世，分外风光好。
月华冷沁花梢露。
芳意恋、香肌住。
心字龙涎饶济楚。
素馨风味，碎琼流品，别有天然处。
围炉屈曲宜深炷。
留取春光向朱户。
绿绮声中谁暗许。
小窗归去，梦回犹记，金鼎分云缕。
转语，了无好怀。
此来偶有得，当与吾宗椿老子载酒浩歌西湖南山间，写我滞思，二公不可不入社也平生百绕垂虹路。
看万顷、翻云去。
山淡夕晖帆影度。
菱歌风断，袜罗尘散，总是关情处。
少年陈迹今迟暮。
走笔犹能醉时句。
花底目成心暗许。
旧家春事，觉来客恨，分付疏筵雨。
山暗秋云，暝鸦接翅啼榕树。
故人何处。
一夜溪亭雨。
梦入新凉，只道消残暑。
还知否。
燕将雏去。
又是流年度。
水驿凝霜，夜帆风驶潮生晓。
酒醒寒悄。
枕底波声小。
好去归舟，有个人风调。
君行了。
此欢应少。
索共梅花笑。
春晓轻雷，采彩洲上清明雨。
乱云遮树。
暗淡江村路。
今夜归舟，绿润红香处。
遥山暮。
画楼何许。
唤取潮回去。
画阁深围，暖红光里芳林影。
暗香成阵。
上下花相映。
倒挂疏枝，月落参横冷。
休装景。
要人酒醒。
除是花枝并。
嵩洛云烟，间生真相耆英裔。
要知鲐背。
难老中和气。
报道玉堂，已草调元制。
华夷喜。
绣裳貂珥。
便向东山起。
清夜沈沈，暗蛩啼处檐花落。
乍凉帘幕。
香绕屏山角。
堪恨归鸿，情似秋云薄。
书难托。
尽交寂寞。
忘了前时约。
醉泛吴松，小舟谁怕东风大。
旧时经过。
曾向垂虹卧。
月淡霜天，今夜空清坐。
还知么。
满斟高和。
只有君知我。
水鹢风帆，两眉只解相思皱。
悄然难受。
教我怎唧口留。
待得书来，不管归时瘦。
娇痴后。
是事撋就。
只这难依口。
广寒蟾影开云路。
目断愁来处。
菊花轻泛玉杯空。
醉后不知星斗、乱西东。
今宵入梦阳台雨。
谁忍先归去。
酒醒长是五更钟。
休念旧游吹帽、几秋风。
西郊追赏寻芳处。
闻道冲寒去。
雨肥红绽向南枝。
岁晚才开应是、恨春迟。
天涯乐事王孙贵。
花底还君醉。
有人风味胜疏梅。
醉里折花归去、更传杯。
菊坡九日登高路。
往事知何处。
陵迁谷变总成空。
回首十年秋思、吹台东。
西窗一夜萧萧雨。
梦绕中原去。
觉来依旧画楼钟。
不道木犀香撼、海山风。
钓笠披云青障绕。
橛头细雨春江渺。
白鸟飞来风满棹。
收纶了。
渔童拍手樵青笑。
明月太虚同一照。
浮家泛宅忘昏晓。
醉眼冷看城市闹。
烟波老。
谁能惹得闲烦恼。
楼外天寒山欲暮。
溪边雪后藏云树。
小艇风斜沙觜露。
流年度。
春光已向梅梢住。
短梦今宵还到否。
苇村四望知何处。
客里从来无意绪。
催归去。
故园正要莺花主。
寒食西郊湖畔路。
天低野阔山无数。
路转斜冈花满树。
丝吹雨。
南枝占得春光住。
藉草携壶花底去。
花飞酒面香浮处。
老手调羹当独步。
须记取。
坐中都是芳菲侣。
鸳鸯渚。
春涨一江花雨。
别岸数声初过橹。
晚风生碧树。
艇子相呼相语。
载取暮愁归去。
寒食烟村芳草路。
愁来无着处。
风露底石上岸巾愁起。
月到房心天似水。
乱峰清影里。
此去登瀛须记。
今夕道山同醉。
春殿明年人共指。
玉皇香案吏。
清光溢。
影转画檐凉入。
风露一天星斗湿。
无云天更碧。
满引送君何惜。
记取吾曹今夕。
目断秋江君到日。
潮来风正急。
白衣苍狗变浮云。
千古功名一聚尘。
好是悲歌将进酒，不妨同赋惜余春。
风光全似中原日，臭味要须我辈人。
雨后飞花知底数，醉来赢取自由身。
老去更思归，芳草正薰南陌。
上巳又逢寒食，叹三年为客。
吹花小雨湿秋千，闲却好春色。
天甚不怜人老，早教人归得。
梅润乍晴天，帘卷画堂风月。
珠翠共迷香雾，是长年时节。
瑶池清夜宴群仙，鸾笙未吹彻。
西母醉中微笑，看蟠桃初结。
春色到花房，芳信一枝偏好。
勾引万红千翠，为化工呈巧。
花姑玉貌笑东风，今朝放春早。
看取鬓边幡胜，永宜春难老。
斗帐炷炉熏，花露裛成芗泽。
萦透雪儿金缕，醉玉壶春色。
非烟非雾锁窗中，王孙倦留客。
不道粉墙南畔，也有人闻得。
小院春昼。
晴窗霞透。
把雨燕脂，倚风翠袖。
芳意恼愉多。
暖金荷。
多情不分群葩后。
伤春瘦。
浅黛眉尖秀。
红潮醉脸，半掩花底重门。
怨黄昏。
如对营丘著色山。
坐客有歌怨王孙者，请予赋其情抱，叶子谦为作三弄，吹云裂石，旁若无人，永福前此所未见也。
老子于此，兴复不浅霁雨天迥。
平林烟暝。
灯闪沙汀，水生钓艇。
楼外柳暗谁家。
乱昏鸦。
相思怪得今番甚。
寒食近。
小砑鱼笺信。
屏山交掩，微醉独倚栏干。
恨春寒。
文倚马，笔如椽。
桂殿早登仙。
旧游册府记当年。
衮绣合貂蝉。
庆天申，瞻玉座，鹓鹭正陪班。
看君稳步过花砖。
归院引金莲。
云叶乱，月华光。
罗幕卷新凉。
玉醅初泛嫩鹅黄。
花露滴秋香。
地行仙，天上相。
风度世间人样。
悬知洗盏径开尝。
谁醉伴禅床。
不怕微霜点玉肌。
恨无流水照冰姿。
与君著意从头看，初见东南第一枝。
人散后，雪晴时。
陇头春色寄来迟。
使君本是花前客，莫怪殷勤为赋诗。
桃花萼。
雨肥红绽东风恶。
东风恶。
长亭无寐，短书难托。
征衫辜负深闺约。
禁烟时候春罗薄。
春罗薄。
多应消瘦，可堪梳掠。
花迷珠翠。
香飘罗绮。
帘旌外、月华如水。
暖红影里，谁会王孙意。
最乐升平景致。
长记宫中五夜，春风鼓吹。
游仙梦、轻寒半醉。
凤帏未暖，归去熏浓被。
更问阴晴天气。
谁向晴窗伴素馨。
兰芽初秀发，紫檀心。
国香幽艳最情深。
歌白雪，只少一张琴。
新月冷光侵。
醉时花近眼，莫频斟。
薛涛笺上楚妃吟。
空凝睇，归去梦中寻。
卧扁舟，闻寒雨，数佳期。
又还是、轻误仙姿。
小楼梦冷，觉来应恨我归迟。
鬓云松处，枕檀斜、露泣花枝。
名利空萦系，添憔悴，谩孤恓。
得见了、说与教知。
偎香倚暖，夜炉围定酒温时。
任他飞雪洒江天，莫下层梯。
花恨雨，柳嫌风。
客愁浓。
坐久霜刀飞碎雪，一尊同。
劳烦玉指春葱。
未放箸、金盘已空。
更与个中寻尺素，两情通。
寒食近，踏青时。
画堂西。
可是春来偏倦绣，乍生儿。
香绵轻拂胭脂。
加文褓、初试班衣。
诮没工夫存问我，且怜伊。
乱山深处。
雪拥溪桥路。
晓日乍明催客去。
惊起玉鸦翻树。
翠衾香暖檀灰。
一枝想见疏梅。
凭仗东风说与，画眉人共春回。
明珠翠羽。
小绾同心缕。
好去吴松江上路。
寄与双鱼尺素。
兰桡飞取归来。
愁眉待得伊开。
相见嫣然一笑，眼波先入郎怀。
天涯客里秋容晚。
妖红聊戏思乡眼。
一朵醉深妆。
羞渠照鬓霜。
开时谁断送。
不待司花共。
有脚号阳春。
芳菲属主人。
拍堤绿涨桃花水。
画船稳泛东风里。
丝雨湿苔钱。
浅寒生禁烟。
江山留不住。
却载笙歌去。
醉倚玉搔头。
几曾知旅愁。
春来春去催人老。
老夫争肯输年少。
醉后少年狂。
白髭殊未妨。
插花还起舞。
管领风光处。
把酒共留春。
莫教花笑人。
雨余翠袖琼肤润。
一枝想像伤春困。
老眼见花时。
惜花心未衰。
酿成谁与醉。
应把流苏缀。
泪沁枕囊香。
恼侬归梦长。
黄莺啼破纱窗晓。
兰缸一点窥人小。
春浅锦屏寒。
麝煤金博山。
梦回无处觅。
细雨梨花湿。
正是踏青时。
眼前偏少伊。
甘林玉蕊生香雾。
游蜂争采清晨露。
芳意著人浓。
微烘曲室中。
春来瀛海外。
沈水迎风碎。
好事富余熏。
频分几缕云。
楼外夕阳明远水。
楼中人倚东风里。
何事有情怨别离。
低鬟背立君应知。
东望云山君去路。
断肠迢迢尽愁处。
明朝不忍见云山。
从今休傍曲阑干。
清夜灯前花报喜。
心随社燕凉风起。
云路修成宝月时。
东楼怅望君先归。
沆瀣秋香生玉井。
画檐深转梧桐影。
看君西去侍明光。
杯中丹桂一枝芳。
冰溪疏影竹边春。
翠袖天寒炯暮云。
雪里精神淡伫人。
隔重门。
宝粟生香玉半温。
疏枝冷蕊忽惊春。
一点芳心入鬓云。
风韵情知似玉人。
笑迎门。
香暖红炉酒未温。
梁苑春归，章街雪霁，柳梢华萼初萌。
非烟非雾，新岁乐升平。
京兆雍容报政，金狨过、九陌尘轻。
朝回处，青霄路稳，黄色起天庭。
东风，吹绿鬓，薄罗剪彩，小绾流莺。
比渭滨甲子，尚父难兄。
满泛椒觞献寿，斑衣侍、云母分屏。
明年会，双衣对引，谈笑秉钧衡。
韩国殊勋，洛都西内，名园甲第相连。
当年绿鬓，独占地行仙。
文彩风流瑞世，延朱履、丝竹喧阗。
人皆仰，一门相业，心许子孙贤。
中兴，方庆会，再逢甲子，重数天元。
问千龄谁比，五福俱全。
此去沙堤步稳，调金鼎、七叶貂蝉。
香檀缓，杯传鹦鹉，新月正娟娟。
玉叶联芳，天潢分润，寿筵长对熏风。
间平襟度，濮邸行尊崇。
忠孝家传大雅，无喜愠、一种宽容。
芝兰盛，彩衣嬉戏，亲睦冠西宗。
丝纶，膺重寄，遥防迁美，本镇恩隆。
应堂齐福，诞月仍同。
花蕊香浓气暖，凝瑞露、满酌金钟。
龙光近，星飞驿马，宣入嗣王封。
三十年来，云游行化，草鞋踏破尘沙。
遍参尊宿，曾记到京华。
衲子如麻似粟，谁会笑、瞿老拈花。
经离乱，青山尽处，海角又天涯。
今宵，闲打睡，明朝粥饭，随分僧家。
把木佛烧却，除是丹霞。
撞著门徒施主，蓦然个、喜舍由他。
庐陵米，还知价例，毫发更无差。
倚格天峻阁。
舞庭槐阴转，盆榴红烁。
香风泛帘幕。
拥霞裾琼珮，真珠璎珞。
华阳庆渥。
诞兰房、流芳秀萼。
有赤绳系足，从来相门，自然媒妁。
游戏人间荣贵，道要元微，水源清浊。
长生大药。
彩鸾韵，凤箫鹤。
对木公金母，子孙三世，妇姑为寿满酌。
看千龄，举家飞升，玉京更乐。
喜西园放钥。
对燕寝香润，棠阴寒薄。
东风夜来恶。
禁烟时天气，莺啼花落。
新晴共约。
怕韶光、容易过却。
把铜壶、缓浮金杯，禊游行乐。
弦索。
笙簧声里，还记兰房，正垂罗幕。
初眠柳弱。
梅如豆，玉如琢。
向凤凰池上，鸳鸯影里，他年何啻紫橐。
看流芳，继踵韦平，盛传巩洛。
宝历祥开飞练上，青冥万里光。
石城形胜，秦淮风景，威凤来翔。
腊余春色早，兆钓璜、贤佐兴王。
对熙旦，正格天同德，全魏分疆。
荧煌。
五云深处，化钧独运斗魁旁。
绣裳龙尾，千官师表，万事平章。
景钟文瑞世，醉尚方、难老金浆。
庆垂芳。
看云屏间坐，象笏堆床。
江左风流钟间气，洲分二水长。
凤凰台畔，投怀玉燕，照社神光。
豆花初秀雨，散暑空、洗出秋凉。
庆生旦，正圆蟾呈瑞、仙桂飘香。
肝肠。
掞文摛锦，驾云乘鹤下鹓行。
紫枢将命，紫微如綍，常近君王。
旧山同梓里，荷月旦、久已平章。
九霞觞。
荐刀圭丹饵，衮绣朝裳。
苍山烟淡，寒溪风定，玉簪罗带绸缪。
轻霭暮飞，青冥远净，珠星璧月光浮。
城际踊层楼。
正翠帘高卷，绿琐低钩。
影落尊罍，气和歌管共清游。
史君冠世风流。
拥香鬟凭槛，雾鬓凝眸。
银烛暖宵，花光照席，谯门莫报更筹。
逸兴醉无休。
赋探梅芳信，翻曲新讴。
想见疏枝冷蕊，春意到沙洲。
麒麟图画，貂蝉冠冕，青毯自属元勋。
绿野旧游，平泉雅咏，霞舒烟卷朝昏。
风月小阳春。
照玳筵珠履，公子王孙。
雪度崧高，影横伊水庆生申。
早梅长醉芳尊。
况中兴盛际，宥密宗臣。
琳馆奉祠，金瓯覆字，和羹妙手还新。
光射紫微垣。
看五云朝斗，千载逢辰。
开取八荒寿域，一气转洪钧。
年华催晚，听尊前偏唱，冲暖欺寒。
乐府谁知，分付点化金丹。
中原旧游何在，频入梦、老眼空潸。
撩人冷蕊，浑似当时，无语低鬟。
有多情多病文园。
向雪后寻春，醉里凭阑。
独步群芳，此花风度天然。
罗浮淡妆素质，呼翠凤、飞舞斓斑。
参横月落，留恨醒来，满地香残。
绿发照魁星，平康争看。
锦绣肝肠五千卷。
出逢熙运，早侍玉皇香案。
禁涂扬历遍，纡宸眷。
安养老成，十年萧散。
天要中兴相公健。
生朝开宴，长是通宵弦管。
藕花香不断，南风远。
年少太平时，名园甲第。
谈笑雍容万钟贵。
姚黄重绽，长对小春天气。
绮罗丛里惯，今朝醉。
台衮象贤，元枢虚位。
壮岁青云自曾致。
流霞麟脯，难老洛滨风味。
谢公须再为，苍生起。
荔子著花繁，清微庭院。
贺厦双飞画梁燕。
绮罗丛里，百和炉烟祝愿。
愿从今日去，身长健。
檀板竞催，榕阴初转。
舞袖风前翠翘颤。
明年开府，锡宴金钟宣劝。
寿星朝北斗，君王眷。
豹尾引黄幡，宣麻金殿。
雨露恩浓自天遣。
搢绅交誉，最乐至诚为善。
信知宗姓喜，君王眷。
宝炬密香，玉卮波滟。
醉拥笙歌夜深院。
西清班近，雅称元戎同燕。
要看茅土相，貂蝉面。
涌冰轮，飞沆瀣，霄汉万里云开。
南极瑞占象纬，寿应三台。
锦肠珠唾，钟间气、卓牵天才。
正暑，有祥光照社，玉燕投怀。
新堂深处捧杯，乍香泛水芝，空翠风回。
凉送艳歌缓舞，醉罥瑶钗。
长生难老，都道是、柏叶仙阶。
笑傲，且山中宰相，平地蓬莱。
相门出相，和气浓春酿。
传家冠珮云台上。
庞眉扶寿杖。
绿发披仙氅。
星两两。
泰阶已应升平象。
玉砌兰芽长。
定向东风赏。
添彩袖，褰罗幌。
丝簧俱妙手，珠翠争宫样。
江海量。
年年醉里翻新唱。
水晶宫映长城，藕花万顷开浮蕊。
红妆翠盖，生朝时候，湖山摇曳。
珠露争圆，香风不断，普熏沈水。
似瑶池侍女，霞裾缓步，寿烟光里。
霖雨已沾千里。
兆丰年、十分和气。
星郎绿鬓，锦波春酿，碧筒宜醉。
荷橐还朝，青毯奕世，除书将至。
看巢龟戏叶，蟠桃著子，祝三千岁。
山寺辋川图。
霜叶云林锦绣居。
寿斝浮春珠翠拥，欢娱。
满院流泉绕绮疏。
道气自肤腴。
几席轻尘一点无。
天要耆英修相业，清都。
已有泥书降玉除。
祥景飞光盈衮绣。
流庆昆台，自是神仙胄。
谁遣阳和放春透。
化工重入丹青手。
云璈锦瑟争为寿。
玉带金鱼，共愿人长久。
偷取蟠桃荐芳酒。
更看南极星朝斗。
对小春桃艳，曲室炉红，乍寒天气。
七叶蓂开，应金章通贵。
梦草银钩，灿花珠唾，是素来风味。
满腹经纶，回天议论，昆台仙裔。
秘殿升华，紫枢勋旧，退步真祠，简心端扆。
迎日天元，听正衙宣制。
尽洗中原，遍为霖雨，宴后堂歌吹。
柏子千秋，丹砂九转，今宵长醉。
少年时，壮怀谁与重论。
视文章、真成小技，要知吾道称尊。
奏公车、治安秘计，乐油幕、谈笑从军。
百镒黄金，一双白璧，坐看同辈上青云。
事大谬，转头流落，徒走出修门。
三十载，黄粱未熟，沧海扬尘。
念向来、浩歌独往，故园松菊犹存。
送飞鸿、五弦寓目，望爽气、西山忘言。
整顿乾坤，廊清宇宙，男儿此志会须伸。
更有几、渭川垂钓，投老策奇勋。
天难问，何妨袖手，且作闲人。
命赋长短句，乃得天仙子，写呈两公，末章并发一笑楼外轻阴春淡伫。
数点杏梢寒食雨。
少年油壁记寻芳，梁苑路。
今何处。
千树红云空梦去。
惊见此花须折取。
明日满城传侍女。
情知醉里惜花深，留春住。
听莺语。
一段风流天赋与。
靓妆艳态，娇波流盼，双靥横涡半笑。
尊前烛畔粉生光，更低唱、新翻转调。
花房结子，冰枝清瘦。
醉倚香浓寒峭。
雏莺新啭上林声，惊梦断、池塘春草。
八年不见荔枝红。
肠断故园东。
风枝露叶新采，怅望冷香浓。
冰透骨，玉开容。
想筠笼。
今宵归去，满颊天浆，更御冷风。
天生几种香，风味因花见。
旖旎透香肌，仿佛飞花片。
雨润惜余熏，烟断犹相恋。
不似薄情人，浓淡分深浅。
客亭小会。
可惜无欢容易醉。
归去更阑。
细雨鸣窗一夜寒。
昏然独坐。
举世疏狂谁似我。
强拨炉烟。
也道今宵是上元。
萧萧疏雨滴梧桐。
人在绮窗中。
离愁遍绕，天涯不尽，却在眉峰。
娇波暗落相思泪，流破脸边红。
可怜瘦似，一枝春柳，不奈东风。
春院深深莺语。
花犯一帘烟雨。
禁火已销魂。
更黄昏。
衾暖麝灯落灺。
雨过重门深夜。
枕上百般猜。
未归来。
半吐寒梅未拆。
双鱼洗、冰澌初结。
户外明帘风任揭。
拥红炉，洒窗间闻霰雪。
比去年时节。
这心事、有人堪说。
斗帐重熏鸳被叠。
酒微醺，管灯花，今夜别。
深院今宵枕簟凉。
烛花光。
更筹何事促行觞。
恼刚肠。
老去一蓑烟雨里，钓沧浪。
看君鸣凤向朝阳。
且腰黄。
珠履争围。
小立春风趁拍低。
态闲不管乐催伊。
整铢衣。
粉融香润随人劝，玉困花娇越样宜。
凤城灯夜旧家时。
数他谁。
梦中北去又南来。
饱风埃。
鬓华衰。
浮木飞蓬，踪迹为谁催。
自笑自悲还自语，一杯酒，鼻如雷。
晓舆行处觉春回。
屑琼瑰。
糁莓苔。
病眼冲寒，欲闭又还开。
水近人家篱落畔，遥认得，一枝梅。
小阁劣容老子，北窗仍递南风。
维摩丈室久空空。
不与散花同梦。
且作大真游戏，未甘金粟龙钟。
怜君病后颊颧隆。
识取小儿戏弄。
形似之美。
久欲记之而因循。
比与诸公和长短句，故及之以诉衷情。
盖里中推星球红、鹤顶红，皆佳品。
海舶便风，数日可到儿时初未识方红。
学语问西东。
对客呼为红蕊，此兴已偏浓。
嗟白首，抗尘容。
费牢笼。
星球何在，鹤顶长丹，谁寄南风。
华堂清暑榕阴重，梦里江寒。
火齐星繁。
兴在冰壶玉井栏。
风枝露叶谁新采，欲饱防慳。
遗恨空盘。
留取香红满地看。
山城何岁无风雨。
楼台底事随波去。
归棹望谯门。
沙痕炯断云。
诗成空吊古。
想像经行处。
陵谷有余悲。
举觞浇别离。
微云红衬余霞绮。
明星碧浸银河水。
欹枕画檐风。
愁生草际蛩。
雁行离塞晚。
不道衡阳远。
归恨隔重山。
楼高莫凭栏。
睡起中庭月未蹉。
繁香随影上轻罗。
多情肯放一春过。
比似雪时犹带韵，不如梅处却缘多。
酒边枕畔奈愁何。
华烛炯离觞，山吐四更寒月。
公子唾花枝玉，尽一时豪杰。
三冬兰若读书灯，想见太清绝。
纸帐地炉香暖，傲一窗风月。
玉斧修圆了，冰轮分外清。
共看星向绣衣明。
元是生朝为寿、对难兄。
鸿雁翻秋影，埙篪和笑声。
他年中令彩衣荣。
记取今宵丹荔、醉瑶觥。
紫菊红萸开犯早。
独占秋光老。
酝造一般清，比著芝兰，犹自争多少。
霜刀剪叶呈纤巧。
手捻迎人笑。
云鬓一枝斜，小合幽窗，是处都香了。
小雨堪晴，坐来池上荷珠碎。
倬眉浓翠。
怎不交人醉。
美盼流觞，白鹭窥秋水。
天然媚。
大家休睡。
笑倚西风里。
水馆风亭，晚香浓、一番芰荷新雨。
簟枕乍闲，襟裾初试，散尽满天袢暑。
断云却送轻雷去。
疏林外、玉钩微吐。
夜渐永，秋惊败叶，凉生亭户。
天上佳期久阻。
银河畔、仙车缥缈云路。
旧怨未平，幽欢驻恨入半天风露。
绮罗人散金猊冷，醉魂到、华胥深处。
洞户悄、南楼画角自语。
北书一纸惨天容。
花柳春风不敢穠。
未学宣尼歌凤德，姑从阮籍哭途穷。
此身已落千山外，旧事回思一梦中。
何日中兴烦吉甫，洗开阴翳放晴空。
带雨梨花看上马，问人底事匆匆。
于飞有愿恨难从。
大鹏抟九万，鹦鹉锁金笼。
匆匆便为千里隔，危岑已接高穹。
回头那忍问前踪。
家留烟雨外，人在斗牛中。
百尺危楼初过雨，清风凛作轻寒。
一声渔笛在云端。
黄昏帘幕卷，新月半阑干。
青翼不来音信断，云窗杳隔三山。
何当携手便骖鸾。
今宵同胜景，玉斝不留残。
春雪一瓯扶醉玉，翩翩两腋生风。
柳腰无力殢云踪。
陈郎投辖意，分袂忍匆匆。
白玉琢杯龙麝泛，瀼瀼天酒争浓。
何妨一饮上青驄。
晴空行夜月，缓辔水晶宫。
剑水冷冷行碧玉，扁舟一叶吹风。
玉人招手画桥东。
浩歌随月去，春在小楼中。
帘幕低垂围笃耨，雕觞笑捧春葱。
谩将雨意作云浓。
单于吹未彻，门外响玲珑。
独宿禅房清梦断，鸡声唤起晨钟。
出门晓月耿寒空。
小池凝辈翠，竹外跨飞虹。
梅坞不知何处了，傍篱临水重重。
啸歌都在冷香中。
人间那有此，天上广寒宫。
夜静黄云承宝袜，九疑人到羊家。
蕊宫仙曲送流霞。
东陵分玉井，远胜隔荷花。
绰约旗亭沾一笑，众惊食枣如瓜。
画桥烟柳忽翻鸦。
醉鬟倾绿醑，参月共横斜。
楼北楼南青不断，晴空总是春容。
先来无处问郎踪。
那堪风不定，雨尽一窗红。
初恨水中徒捉月，而今水月俱空。
谩将雨意伴云浓。
临风千点泪，不到浙江东。
雨入空阶滴夜长。
月行云外借孤光。
独将心事步长廊。
深锁重门飞不去，巫山何日梦襄王。
一床衾枕冷凄香。
傍竹柴门俯碧流。
见人无语眼横秋。
呜机轧轧弄纤柔。
定有回文传窦子，何时银汉渡牵牛。
归来风雨夜飕飕。
宿雨潜回海宇春。
晓风徐散日边云。
熙熙人意一番新。
破睡海棠能媚客，舞风垂柳似招人。
春衫归去马蹄轻。
阑外彤云已满空。
帘旌不动石榴红。
谁将秋色到楼中。
玛瑙一泓浮翠玉，瓠犀终日凛天风。
炎洲人到广寒宫。
高会横山酒八仙。
烟云不减九华妍。
暖风琼树倚楼前。
妙唱一声尘暗落，靓妆四座玉相连。
骖鸾何日共翩翩。
二八佳人宴九仙。
华堂清静斗春妍。
琼枝相倚妙无前。
良夜黄云来缥缈，东风碧酒意留连。
花间蝶梦想翩翩。
半醉依人落珥簪。
天香不数海南沈。
时倾秋水话春心。
已觉吹箫归碧落，从今禊饮笑山阴。
金杯休惜十分深。
海畔山如碧玉簪。
天涯消息叹鱼沈。
赖逢倾国洗愁心。
莫为世情生旅况，且因乐事惜光阴。
明朝红雨已春深。
隔窗瑟瑟闻飞雪。
洞房半醉回春色。
银烛照更长。
罗屏围夜香。
玉山幽梦晓。
明日天涯杳。
倚户黯芙蓉。
涓涓秋露浓。
萋萋欲遍池塘草。
轻寒却怕春光老。
微雨湿昏黄。
梨花啼晚妆。
低垂帘四面。
沈水环深院。
太白困鸳鸯。
天风吹梦长。
飞红欲带春风去。
柳丝却织春风住。
去住任春风。
只愁尊俎空。
今朝鞭马去。
又得高阳侣。
半醉踏花归。
霜蹄骑欲飞。
帘旌不动薰余热。
高堂谁送能言雪。
一笑下人间。
天风袭坐寒。
歌声云外去。
句句苏仙语。
曲罢一尊空。
飘然欲驭风。
廉纤细雨连天远。
纱窗不隔斜风冷。
花柳自生春。
无聊空闭门。
双双携手处。
回首烟汀暮。
嬉笑在高楼。
知人牢落否。
垂杨袅袅腰肢软。
寒溪练练琉璃浅。
短艇卧吹风。
生涯一叶中。
五湖须径去。
何用若耶女。
烟雨暝沙汀。
花香唤酒醒。
腰肢欲趁杨花去。
歌声能遏行云住。
杯酒醉东风。
羁愁一洗空。
谪仙清饮露。
意在飞琼侣。
未醉即求归。
新词句欲飞。
归心谩逐飞云去。
欢情却为芳菲住。
翠袖拥香风。
宁辞玉斝空。
主人承湛露。
元是皋夔侣。
早晚定遄归。
商霖四海飞。
骑鲸好向云端去。
踏花偶为狂朋住。
笑语凉生风。
眼高四海空。
羊裘冲雨露。
我是渔樵侣。
已趁白鸥归。
长江自在飞。
一心唯欲南园去。
东山著意留难住。
曾惯识追风。
马群今已空。
金盘盛玉露。
情绝鸳鸯侣。
破贼凯还归。
冲天看一飞。
竹影窥灯暗，泉声语夜长。
小窗无梦到高唐。
独引三杯长啸、步修廊。
月午衣衫冷，莲开风露香。
阑干西角下银潢。
我欲乘槎天上、泛寒光。
皓月明腮雪，冷风乱鬓云。
高楼帘幕夜生春。
半醉依人秋水、欲斜倾。
晓雨双溪涨，归舟一叶轻。
杳无青翼寄殷勤。
目断烟波渔火、又黄昏。
云绕风前鬓，春开槛里妆。
凤屏清昼蔼龙香。
浅画娥眉新样、远山长。
比翼曾同梦，双鱼隔异乡。
玉楼依旧暗垂杨。
楼下落花流水、自斜阳。
驿畔争挦草，车前自喂牛。
凤城一别几经秋。
身在天涯海角、忍回头。
旅梦惊残月，劳生寄小舟。
都人应也望宸游。
早晚葱葱佳气、满皇州。
乘鸾缥缈过三山。
游戏下人间。
金尊不辞频倒，春色上朱颜。
依暖玉，掠风鬟。
语关关。
惟愁漏短，雨散云飞，骑月空还。
从来云雨过巫山。
只托梦魂间。
何如醉逢倾国，春到一瓢颜。
歌窈窕，舞双鬟。
掩云关。
重城五鼓，月下西楼，不忍轻还。
一重山。
两重山。
山远天高烟水寒。
相思枫叶丹。
菊花开，菊花残。
雁已西飞人未还。
一帘风月闲。
一重溪。
两重溪。
溪转山回路欲迷。
朱阑出翠微。
梅花飞。
雪花飞。
醉卧幽亭不掩扉。
冷香寻梦归。
红花飞。
白花飞。
郎与春风同别离。
春归郎不归。
雨霏霏。
雪霏霏。
又是黄昏独掩扉。
孤灯隔翠帷。
腊雪犹埋石巘，春风已入梅梢。
冷香随马上琼瑶。
不与时人同到。
拍手恐惊星斗，高歌已在烟霄。
醉呼玉女解金貂。
笑问何如蓬岛。
风荐荷香翦翦，月行竹影徐徐。
微闻环佩过庭除。
恐是阳台行雨。
玉笋轻笼乐句，流莺夜转诗余。
酒酣风劲露凝珠。
我欲骖鸾归去。
执手两潸然，情极都无语。
去马更匆匆，一息迷回顾。
孤馆得村醪，一醉空离绪。
酒醒却无人，帘外三更雨。
翠竹谩连云，天风不到。
帘幕重重自热恼。
冷香忽至，爱惜当同芝草。
井花浮碧玉，炎威归。
酒渴想东邻，忧心如扌寿。
纳履生疑谩悔懊。
未容沈李，相对尊前倾倒。
报君惟短句，琼琚好。
雨过春山翠欲浮。
影落寒溪碧玉流。
片帆乘兴挂东风，夹岸花香拥去舟。
尊酒时追李郭游。
醉卧烟波万事休。
梦回风定斗杓寒，渔笛一声天地秋。
执手长亭无一语。
泪眼汪汪，滴下阳关句。
牵马欲行还复住。
春风吹断梨花雨。
海角三千千叠路。
归侍玉皇，那复回头顾。
旌旆已因风月驻。
何妨醉过清明去。
酒阑携手过回廊。
夜初凉。
月如霜。
笑问木樨，何日吐天香。
待插一枝归斗帐，和云雨，殢襄王。
如今满目雨新黄。
绕高堂。
自芬芳。
不见堂中，携手旧鸳鸯。
已对秋光成感慨，更夜永，漏声长。
青楼春晚。
昼寂寂、梳匀又懒。
乍听得、鸦啼莺弄，惹起新愁无限。
记年时、偷掷春心，花间隔雾遥相见。
便角枕题诗，宝钗贳酒，共醉青苔深院。
怎忘得、回廊下，携手处、花明月满。
如今但暮雨，蜂愁蝶恨，小窗闲对芭蕉展。
却谁拘管。
尽无言、闲品秦筝，泪满参差雁。
腰支渐小，心与杨花共远。
侧寒斜雨，微灯薄雾，匆匆过了元宵。
帘影护风，盆池见日，青青柳叶柔条。
碧草皱裙腰。
正昼长烟暖，蜂困莺娇。
望处凄迷，半篙绿水浸斜桥。
孙郎病酒无聊。
记乌丝醉语，碧玉风标。
新燕又双，兰心渐吐，嘉期趁取花朝。
心事转迢迢。
但梦随人远，心与山遥。
误了芳音，小窗斜日对芭蕉。
雨湿花房，风斜燕子，池阁昼长春晚。
檀盘战象，宝局铺棋，筹画未分还懒。
谁念少年，齿怯梅酸，病疏霞盏。
正青钱遮路，绿丝明水，倦寻歌扇。
空记得、小合题名，红笺青制，灯火夜深裁剪。
明眸似水，妙语如弦，不觉晓霜鸡唤。
闻道近来，筝谱慵看，金铺长掩。
瘦一枝梅影，回首江南路远。
风约晴云，花干宿露，帘幕万家清晓。
青帘赛酒，小坞藏春，冶叶艳枝相照。
羊驾小车，笑逐游人，远迷芳草。
更红英飞舞，绣茵连接，雾台烟沼。
年少日、细马戎鞯，红靴玉带，同指软尘西笑。
珍珠戏掷，彩笔搜奇，不觉暮春莺老。
谁见这回，霜点髯髯衰，事萦怀抱。
诉一春心事，燕子周遮来了。
暮云收尽，霁霞明、高拥一轮寒玉。
帘影横斜房户静，小立啼红蔌蔌。
素鲤频传，蕉心微展，双蕊明红烛。
开门疑是，故人敲撼窗竹。
长记那里西楼，小寒窗静，尽掩风筝鸣屋。
泪眼灯光情未尽，尽觉语长更促。
短短霞杯，温温罗帕，妙语书裙幅。
五湖何日，小舟同泛春绿。
锁窗夜永，无聊尽作伤心句。
甚近日、带红移眼，梨脸择雨。
春心偿未足，怎忍听、啼血催归杜宇。
暮帆挂、沈沈暝色，衮衮长江，流不尽、来无据。
点检风光，岁月今如许。
趁此际、浦花汀草，一棹东去。
云窗雾阁，洞天晓、同作烟霞伴侣。
算谁见、梅帘醉梦，柳陌晴游，应未许、春知处。
冰梁跨水，沈沈霁色遮千里。
怎向我、小舟孤楫，天外飘逐夜寒侵短发，睡不稳、窗外寒风渐起。
岁华暮、蟾光射雪，碧瓦飘霜，尘不动、寒无际。
鸡咽荒郊，梦也无归计。
拥绣枕、断魂残魄，清吟无味。
想伊睡起，又念远、楼阁横枝对倚。
待归去、西窗剪烛，小合凝香，深翠幕、饶春睡。
笑语移时，风影乱、半帘寒日。
鲜明是、晚来妆饰。
共说西园携手处，小桥深竹连苔色。
到如今、梧叶染清霜，封行迹。
春未透，梅先拆。
人纵健，时难得。
想明年虚过，上元寒食。
数著佳期愁入眼，雨珠零乱梨花湿。
任翠鬟、欹侧背斜阳，鸣瑶瑟。
山绕吴城，修竹外，满林围碧。
任孤樯百丈，远牵江色。
政简民闲无一事，同游仍是鸳鸾客。
到晚年、遗爱续新题，都堪说。
修门赋，今谁续。
痛饮士，天应惜。
正彩霞垂帔，暮风飘瑟。
笑疾禅痴今在否，风灯石火同飘忽。
去醉乡、深处著身心，休铭栉。
任落梅铺缀，雁齿斜桥，裙腰芳草。
闲伴游丝，过晓园庭沼。
厮近清明，雨晴风软，称少年寻讨。
碧缕墙头，红云水面，柳堤花岛。
谁信而今，怕愁憎酒，对著花枝，自疏歌笑。
莺语丁宁，问甚时重到。
梦笔题诗，帕绫封泪，向凤箫人道。
处处伤心，年年远念，惜春人老。
香红飘没明春水，寒食万家游舫。
整整斜斜，疏疏密密，帘缬旗红相望。
江波荡漾。
称彩舰龙舟，绣衣霞桨。
舞楫争先，歌笑箫鼓乱清唱。
重来刘郎又老，对故园桃红春晚，尽成惆怅。
泪雨难晴，愁眉又结，翻覆十年手掌。
如今怎向。
念舞板歌尘，远如天上。
斜日回舟，醉魂空舞扬。
复把元宵，等闲过了，算来告谁。
整二年三岁，尊前笑处，知他陪了，多少歌诗。
岂信如今，不成些事，还是无聊空皱眉。
争知道，冤家误我，日许多时。
心儿。
转更痴迷。
又疑道、清明得共伊。
但自家晚夜，多方遣免，不须烦恼，雨月为期。
用破身心，博些欢爱，有后不成人便知。
从来是，这风流伴侣，有分双飞。
西风秋日短，小雨菊花寒。
断云低古木，暗江天。
星娥尺五，佳约误当年。
小语凭肩处，犹记西园。
画桥斜月阑干。
鸟啼花落，春信遣谁传。
尚容清夜梦、小留连。
青楼何处，宝镜注婵娟。
应念红笺事，微晕春山。
背窗愁枕孤眠。
韵高格妙。
不数闲花草。
向晚小梳妆，换一套、新衣始了。
横钗整鬓，倚醉唱清词，房户静，酒杯深，帘幕明残照。
扬州一梦，未尽还惊觉。
自恁在心头，拈不出、何时是了。
吴霜点鬓，春色老刘郎，云路远，晚溪横，谁见桃花笑。
元宵灯火。
月淡游人可。
携手步长廊，又说道、倾心向我。
归来一梦，整整十年余，人似旧，去无因，牵惹情怀破。
章台杨柳，闻道无关锁。
行客挽长条，悄不似、当初些个。
而今休也，摇落任东风，但恣意，尽留情，我也知无那。
宝香盈袖。
约腕金条瘦。
裙儿细裥如肩皱。
笑多簪髻侧，语小丝簧奏。
洞房晚，千金未直横波溜。
缘短欢难又。
人去春如旧。
枝上月，谁携手。
宿云迷远梦，泪枕中残酒。
怎奈向，繁阴乱叶梅如豆。
画帘深，妆阁小。
曲径明花草。
风声约雨，暝色啼鸦暮天杳。
染眉山对碧，匀脸霞相照。
渐更衣对客，微坐自轻笑。
醉红明，金叶倒。
恣看还新好。
莹汪粉泪，滴烁波光射庭沼。
犀心通密语，珠唱翻新调。
佳期、定期、定约秋了。
纤鞋窄袜。
红茵自称琵琶拍。
明衣妆脸春梳掠。
好好亭亭，那得恁标格。
匆匆一醉霜华白。
归来偏记蓝桥宅。
五更残梦迷蝴蝶。
觑著花枝，只被绣帘隔。
白玉花骢金络脑。
十里华灯相照。
帘映春窈窕。
雾香残腻桃花笑。
一串歌珠云外袅。
饮罢玉楼寒悄。
归去城南道。
柳梢猎猎东风晓。
烟柳濛濛鹊做巢。
青青弱草带斜桥。
莺声多在杏花梢。
逐伴不知春路远，见人时著小词招。
阿谁有分伴吹箫。
彩选骰儿隔袖拈。
整钗微见玉纤纤。
夜寒窗外更垂帘。
好事灯花双作蕊，照人月影入斜檐。
新愁日日座中添。
做得因缘不久长。
惊风枝上偶成双。
归来魂梦带幽香。
灯下揉花春去早，竹间影月索归忙。
十年前事费思量。
闻道庐山横广泽。
晴空万顷波涛白。
上有至人营窟宅。
经游客。
古今多是烟霞谪。
一钵上人轻六翮。
选场要射如来策。
点化黄金非妙药。
难堪酌。
三生一口都吞却。
昨夜山空流石乳。
道人妙手亲拈取。
未欲凌云归洞府。
清风举。
大千一叶同掀舞。
笑把须弥挝破鼓。
东山云作西山雨。
我欲住庵无拄斧。
君相许。
三更明月湖心午。
潦倒瞿昙饶口悄。
拈花冤道头陀笑。
鸡足山中眠未觉。
谁知道。
至今功业犹分剖。
唇口周遮何日了。
禅床四面藤萝绕。
有个路头君试讨。
梅花老。
南园蝴蝶飞芳草。
高绊袈裟挑纸帔。
一杯茶罢成行计。
路入庐山风细细。
轻弹指。
百千三昧俱游戏。
法椅何曾烧两臂。
谁知纸上无穷意。
欲识普贤真实际。
齁齁地。
小炉雪夜和衣睡。
顶上铁轮飞火焰。
防身细按威神剑。
体用双行谁敢觇。
光闪闪。
何须更把茶林撼。
衲子家风存古俭。
一条概栗如天堑。
粥鼓未鸣灯火暗。
无恩念。
断崖古木横藤簟。
落月杜鹃啼未了。
粥鱼忽报千山晓。
笠子盖头衣钵少。
穿林表。
回头高刹空中小。
官路旧多林木绕。
露浓花蕊皆颠倒。
渡水登山排草草。
庐山好。
香炉峰下湖波渺。
江上何人一笛横。
倚楼吹得月华生。
寒风堕指倾三弄，小市收灯欲二更。
持蟹股，破霜橙。
玉人水调品秦筝。
细看桃李春时面，共尽玻璃酒一觥。
微点胭脂晕泪痕。
更衣整鬓立黄昏。
春风搅树花如雨，夕霭迷空燕趁门。
题往事，锦回纹。
春心无定似行云。
深屏绣幌空愁独，明月梨花殢一尊。
别酒带愁酸，千里失群黄鹄。
行到小桥梯下，便飞云南北。
不妨垂手小徘徊，日影转阑曲。
从此贺囊佳制，有新奇题目。
飞雪过江来，船在赤栏桥侧。
惹报布帆无恙，著两行亲札。
从今日日在南楼，鬓自此时白。
一咏一觞谁共，负平生书册。
年少万函书，朱紫只应低拾。
更赖主人明眼，作青云梯级。
归来应是印累累，笳鼓闹乡邑。
若访老人生计，贩谢郎蓑笠。
云影护梅枝，短短未禁飞雪。
彩幅自题新句，作催妆佳阕。
西楼昨夜五更寒，恐一枝先发。
元是素娥无寐，贺半轮明月。
小饮破清寒，坐久困花颓玉。
两行艳衣明粉，听阿谁拘束。
丽华百媚坐来生，仙韵动群目。
一曲凤箫同去，倦人间丝竹。
楼下辘轳横露井。
楼上婵娟开晓镜。
下楼难忘上楼时，风未定。
帆不正。
簌簌珍珠挥尘柄。
眉上新愁吹不醒。
别酒未斟歌未忍。
雪中梅下定重来，烟暝暝。
肠寸寸。
莫放笛声吹落尽。
楼外东风杜宇声。
双枕细眉颦。
女郎番马小山屏。
金笼冷、梦魂惊。
起来重绾双罗髻，无个事、泪盈盈。
杨花蝴蝶乱分身。
飞不定、暮云晴。
半夜灯残鼠上檠。
上窗风动竹，月微明。
梦魂偏记水西亭。
琅玕碧，花影弄蜻蜓。
千里暮云平，南楼催上烛，晚来晴。
酒阑人散斗西倾。
天如水，团扇扑流萤。
斜红照水。
似晴空万里。
明霞相倚。
逐伴笑歌，小立绿槐阴里。
诮没些、春气味。
纷纷觑著闲桃李。
浅浅深深，不满游人意。
幽艳一枝，向晚重帘深闭。
是青君、爱惜底。
水瓶石砚。
败壁蜗书篆。
窗下日舒缝衲线。
屋角晚风飞霰。
上元灯火佳时。
长廊语笑追随。
高卧一番纸帔，觉来月贯南枝。
风日困花枝，晴蜂自相趁。
晚来红浅香尽。
整顿腰肢晕残粉。
弦上语，梦中人，天外信。
青杏已成双，新尊荐樱笋。
为谁一和销损。
数著佳期又不稳。
春去也，怎当他，清昼永。
向晚小妆匀，明窗倦裁剪。
见花清泪遮眼。
开尽繁桃又春晚。
心下事，比年时，都较懒。
胡蝶入帘飞，郎声似莺啭。
见来无计拘管。
心似芭蕉乍舒展。
归去也，夕阳斜，红满院。
策杖穿荒圃，登临笑晚风。
无穷秋色蔽晴空。
遥见夕阳江上、卷飞蓬。
雁过菰蒲远，山遥梦寐通。
一林枫叶堕愁红。
归去暮烟深处、听疏钟。
远色连朱阁，寒鸦噪夕阳。
小炉温手酌鹅黄。
掩乱一枝清影、在寒窗。
念远歌声小，嗔归泪眼长。
纤腰今属冶游郎。
朝暮楚宫云雨、恨茫茫。
风洗游丝花皱影。
碧草初齐，舞鹤闲相趁。
短梦乍回慵理鬓。
惊心忽数清明近。
逐伴强除眉上恨。
趁蝶西园，不觉鞋儿褪。
醉笑眼波横一寸。
微微酒色生红晕。
花色撩人红入眼。
可是东君，要得人肠断。
欲诉深情春不管。
风枝雨叶空撩乱。
谩插一枝飞一酉戋。
小赏幽期，破我平生愿。
珍约未成春又短。
但凭蝴蝶传深怨。
绣衣未整。
傍窗格、临清镜。
新霜薄雾，这下几日，阴晴不定。
欲插黄花，心事又还记省。
去年香径。
共粉蝶、闲相趁。
宝香玉珮，暗解付与，多情荀令。
何日西楼，重见暮帆烟艇。
宝蟾明，朱阁静，新燕近帘语。
还记元宵，灯火小桥路。
逢迎春笋柔微，凌波纤稳，诮不顾、斗斜三鼓。
甚无据。
谁信一霎是春，莺声留不住。
柳色苔痕，风雨暗花圃。
细看罗带银钩，绡巾香泪，算不枉、那时分付。
其兄进道作水调歌头一韵，几二十首，读之，殆不胜情。
次其韵作一篇，怀其人，亦以赠元发、说道扁舟思独往，樯影划晴烟。
要伴人随明月，踏破水中天。
谁信骑鲸高逝，空对笔端风雨，如泛楚江船。
老子穷无赖，端欲把降竿。
白萍汀，归老计，似高闲。
平生爱我，一言相置二刘间。
准拟何山松桂，折足铛能安稳，芋火对阑残。
何必少林语，立雪问心安。
江湖堪极目，非雾亦非烟。
故人相见，纵横高义薄云天。
已具萸尊茗话，怅望云中江树，不见子猷船。
日色隐林表，十里认帆竿。
百年间，无个事，且安闲。
功名两字，茫然都堕有无间。
且尽身前一醉，休问古来今往，及取菊花残。
仙事占无据，竹帛笑刘安。
秋斋多梦谒，舌本欲生烟。
独步一庭明月，雁字已横天。
作个生涯不遂，松竹雨荒三径，却忆五湖船。
小阮贫尤甚，犊鼻挂长竿。
白鸥汀，风共水，一生闲。
横琴唳鹤，要携妻子老云间。
灯火荧荧深夜，高卧南窗折几，杯到不留残。
莫遣江湖手，遮日向长安。
心肝皆锦绣，落笔尽云烟。
诗狂酒兴，要骑亦鲤上青天。
织女回车相劳，指点虚无征路，翻动月明船。
举手谢同辈，岂复念渔竿。
我平生，心正似，白云闲。
衣冠污我，偶逢游戏到人间。
常念孤云高妙，若作辘轳俯仰，谁复食君残。
拜尘金谷辈，都是卧崇安。
诗人翻水尽，寂寞五侯烟。
醉魂何在，应骑箕尾列青天。
记得平生谈笑，夹岸手栽杨柳，同泛夜深船。
溪水还依旧，深浅半青竿。
小神仙，殷七七，许闲闲。
黄粱未熟，经游都在梦魂间。
我厌嚣尘浊味，几欲凌云羽化，鸡犬不留残。
俗事丹砂冷，且抱一枝安。
其韵而寄之暮云遮远眼，叠叠入青烟。
十年不见，醯鸡同舞瓮中天。
闻道山阴回棹，相去都无百里，李郭可同船。
行止皆天意，端欲自操竿。
功名事，须早计，真安闲。
高才妙手，不当留意市廛间。
俄已山林长往，尘面时时拂镜，齿发甚衰残。
廊庙非吾事，茅屋且安安。
晓参垂户宿酲醒。
坐南亭。
对疏星。
点点萤光，偏向竹梢明。
望断长空何处是，云叶乱，彩霞横。
西楼依旧抱重城。
小银屏。
此时情。
鸦阵翻丛，枯柳两三声。
欹枕欲寻初夜梦，鸡唱远，晓蟾倾。
闻君见影已堪怜。
短因缘。
偶同筵。
相见无言，分散倍依然。
做梦杨花随去也，妆合畔，绣床前。
觉来离绪意绵绵。
写蛮笺。
倩谁传。
鱼雁悠悠，门外水如天。
欲上西楼还不忍，难著眼，望秋千。
五湖春水茫茫，梦魂夜逐杨花去。
汀花岸草，佳人微笑，眼波横注。
借问刘郎，心期则甚，一成无据。
自春来泪满，挼蓝袖口，没整顿，心情处。
闻道相如病渴，念文君、白头新句。
相思两地，无穷烟水，一庭花雾。
锦字藏头，织成机上，一时分付。
问他年，更有微云淡月，重来兮否。
雨帘高卷。
芳树阴阴连别馆。
凉气侵楼。
蕉叶荷枝各自秋。
前溪夜舞。
化作惊鸿留不住。
愁损腰肢。
一桁香销旧舞衣。
明眸巧笑。
坐久更宜灯烛照。
小醉辞归。
怀抱明明只自知。
琐窗重见。
桃李春风三月面。
怎不思量。
折柳孤吟断杀肠。
新枝媚斜日。
花径霁、晚碧泛红滴。
近寒食。
蜂蝶乱、点检一城春色。
倦游客。
门外昏鸦啼梦破，春心似、游丝飞远碧。
燕子又语斜檐，行云自没消息。
当时乌丝夜语，约桃花时候，同醉瑶瑟。
甚端的。
看看是、榆角杨花飞掷。
怎忘得。
斜倚红楼回泪眼，天如水、沈沈连翠璧。
想伊不整啼妆影帘侧。
百和宝钗香珮。
短短同心霞带。
清镜照新妆，巧画一双眉黛。
多态。
多态。
偷觑榴花窗外。
拂墙花影飘红。
微月辨帘栊。
香风满袖，金莲印步，狭径迎逢。
笑靥乍开还敛翠，正花时、却恁西东。
别房初睡，斜门未锁，且更从容。
西园斗草归迟。
隔叶啭黄鹂。
阑干醉倚，秋千背立，数遍佳期。
寒食清明都过了，趁如今、芍药蔷薇。
衩衣吟露，归舟缆月，方解开眉。
斜日封残雪。
记别时、檀槽按舞，霓裳初彻。
唱煞阳关留不住，桃花面皮似热。
渐点点、珍珠承睫。
门外潮平风席正，指佳期、共约花同折。
情未忍，带双结。
钗金未断肠先结。
下扁舟、更有暮山千叠。
别后武陵无好梦，春山子规更切。
但孤坐、一帘明月。
蚕共茧、花同蒂，甚人生要见，底多离别。
谁念我，泪如血。
倚枕数更筹。
清夜悠悠。
竹风荷露小窗秋。
往事迷人浑不省，总是离愁。
无赖是横眸。
济楚风流。
一时搂揽著心头。
调数梦魂将我去，明月重楼。
深夜槐风析酲惺。
露荷凉气满西庭。
凭栏小语花梢月，缓步偷拈石上萤。
秋意早，暑衣轻。
殢人索酒复同倾。
大家沈醉还高枕，一任西楼报五更。
西池旧约。
燕语柳梢桃萼。
向紫陌、秋千影下，同绾双双凤索。
过了莺花休则问，风共月、一时闲却。
知谁去、唤得秋阴，满眼败垣红叶飘泊。
江湖载酒，十年行乐。
甚近日、伤高念远不觉风前泪落。
橘熟橙黄堪一醉，断未负、晚凉池阁。
只愁被、撩拨春心，烦恼怎生安著。
隙月垂篦，乱蛩催织，秋晚嫩凉房户。
燕拂帘旌，鼠窥窗网，寂寂飞萤来去。
金铺镇掩，谩记得、花时南浦。
约重阳、萸糁菊英，小楼遥夜歌舞。
银烛暗、佳期细数。
帘幕渐西风，午窗秋雨。
叶底翻红，水面皱碧，灯火裁缝砧杵。
登高望极，正雾锁、官槐归路。
定须相将，宝马钿车，访吹篇侣。
断人肠。
正西楼独上，愁倚斜阳。
称鸳鸯鸂鶒，两两池塘。
春又老，人何处，怎惯不思量。
到如今，瘦损我，又还无计禁当。
小院呼虑夜，当时醉倒残缸。
被天风吹散，凤翼难双。
南窗雨，西廊月，尚未散、拂天香。
听莺声，悄记得，那时舞板歌梁。
晓钗催鬓语南风。
碧涧小桥通。
榆阴短短，露光炯炯，满地花红。
天涯不见归帆影，蜂蝶尽西东。
宿酲渐解，残妆犹在，晓日帘栊。
循槛琅玕粉沾衣。
一片子规啼。
蓬壶梦短，蜀衾香远，愁损腰肢。
石城堂上双双燕，应傍莫愁飞。
春江艇子，雪中梅下，知与谁期。
上危梯尽，尽画合迥，昼帘垂。
曲水飘香，小园莺唤春归。
舞袖弓弯，正满城、烟草凄迷。
结伴踏青，趁蝴蝶双飞。
赏心欢计，从别后、无意到西池。
自检罗囊，要寻红叶留诗。
懒约无凭，莺花都不知。
怕人问，强开怀、细酌酴醿。
枫叶飘红，莲房肥露，枕席嫩凉先到。
帘外蟾华如扫。
枝上啼鸦催晓。
秋风又送潘郎老。
小窗明、疏萤浅照。
登高送远惆怅，白发至今未了。
隔座藏钩，分曹射覆烛艳渐催三鼓。
筝按教坊新谱。
楼外月生春浦。
徘徊争忍忙归去。
怕明朝、无情风雨。
珍花美酒团坐，且作尊前笑侣。
摊钱临小窗，扑蝶穿斜径。
醉戏晚风前，吹乱连枝影。
别来秋夜长，梦到金屏近。
肠断一声鸡，残月悬朝镜。
裙长步渐迟，扇薄羞难掩。
鞋褪倚郎肩，问路眉先敛。
踏青南陌回，倚醉开娇靥。
今夜更同行，忍笑匀妆脸。
双鬟绿发齐，多笑荐红落。
穿竹过西斋，问字时偷学。
娇慵不惯羞，同倚阑干角。
屈指数元宵，灯火堪行乐。
分钗绾髻，洞府难分手。
离觞短阕，啼痕冰舞袖。
马嘶霜滑，桥横路转，人依古柳。
晓色渐分星斗。
怎分剖。
心儿一似，倾入离愁万千斗。
垂鞭伫立，伤心还病酒。
十年梦里婵娟，二月花中豆蔻。
春风为谁依旧。
风荷露竹，秋意侵疏鬓。
微灯曲几，有帘通桂影。
乍凉衣著，轻明微醉，歌声听稳。
新愁殢人方寸。
怎不闷。
当初欲凭，燕翼西飞寄归信。
小窗睡起，梁间都去尽。
夜长旅枕先知，秋杪黄花渐近。
一成为伊销损。
蝉带残声移别树。
晚凉房户。
秋风有意梁黄花，下几点、凄凉雨。
渺渺双鸿飞去。
乱云深处。
一山红叶为谁愁，供不尽、相思句。
宫锦裁书寄远。
意长辞短。
香兰泣露雨催莲，暑气昏池馆。
向晚小园行遍。
石榴红满。
花花叶叶尽成双，浑似我、梁间燕。
鸟散余花飞舞。
满地风雨。
长江衮衮接天流，夜送征帆去。
今夜行云何处。
断肠南浦。
残肠南浦。
残灯不剪五更寒，独自与、余香语。
人已老。
春亦不留些少。
花尽叶长蚕又抱。
子规啼未了。
往事不论多少。
且向尊前一笑。
白发满头愁已到。
路长波渺渺。
拍肩笑别洪崖，共看紫海还清浅。
蓬壶旧约，人间舒笑，桃红千遍。
去岁争春，今年逼腊，满空飘霰。
渐横枝照水，清绿弄日，都点缀、江南岸。
须吸百川为寿，卷恩波、已倾银汉。
戎袍拥戟，万钉围带，天孙新眷。
十里尘香，五更弦月，未收弦管。
正秦筝续谱，宫箫定拍，候来冬按。
春风淡淡，清昼永、落英千尺。
桃杏散平郊，晴蜂来往，妙香飘掷。
傍画桥、煮酒青帘，绿杨风外，数声长笛。
记去年、紫陌朱门，花下旧相识。
向宝帕、裁书凭燕翼。
望翠阁、烟林似织。
闻道春衣犹未整，过禁烟寒食。
但记取、角枕情题，东窗休误，这些端的。
更莫待、青子绿阴春事寂。
曾醉扬州十里楼。
竹西歌吹至今愁。
燕衔柳絮春心远，鱼入晴江水自流。
情渺渺，梦悠悠。
重寻罗带认银钩。
挂帆欲伴渔人去，只恐桃花误客舟。
薄薄山云欲湿花。
双双燕子入帘斜。
西楼尚记垂垂雪，酌酒犹残片片霞。
人已远，发成华。
小楼疏竹宅谁家。
试凭去雁通消息，仙子当乘八月槎。
帘外繁霜未扫。
楼角动、玉绳横晓。
百和交焚瑞烟绕。
霁霞明，画屏深，天渺渺。
喜色连池沼。
荐眉寿、玉儿娇小。
早晚除书下天表。
日初长，莫等闲，孤一笑。
风扫长林雪压枝。
纷纷冻鹊傍帘飞。
一尊聊作破寒威。
春意正愁梅漏泄，客情尤怕病禁持。
曲阑干外日初迟。
片片云藏雨，重重雾隐山。
可怜新月似眉弯。
今夜断肠凝望、小楼寒。
梦断云房远，书长蜡炬残。
夜妆应罢短屏间。
都把一春心事、付梅酸。
珠阁雨帘高卷。
望断碧梧墙院。
短梦有幽寻，晓枕一峰云乱。
谁见。
谁见。
风散菊英千片。
微绽樱桃一颗红。
断肠声里唱玲珑。
轻罗小扇掩酥胸。
惹鬓蛛丝新有喜，窥窗月彩旧相从。
清宵一醉许谁同。
凉露洗秋空。
菊径鸣蛩。
水晶帘外月玲珑。
烛蕊双悬人似玉，簌簌啼红。
宋玉在墙东。
醉袖摇风。
心随月影入帘栊。
戏著锦茵天样远，一段愁浓。
檀香新染砑红绫。
腰肢瘦不胜。
合欢小幌掩余酲。
芙蓉入梦频。
山不尽，水无情。
锦河隔锦茵。
刘郎仙骨未应轻。
桃花已误人。
梦里相逢不记时。
断肠多在杏花西。
微开笑语兜鞋急，远有灯光掠鬓迟。
辞永夜，失深期。
一枝黄菊对伤悲。
夜凉窗外闻裁剪，应熨沈香制舞衣。
雨洗檐花湿画帘。
知他因甚地，瘦厌厌。
玉人风味似冰蟾。
愁不见，烟雾晓来添。
烦恼旧时谙。
新来一段事，未心甘。
满怀离绪过春蚕。
灯残也，谁见我眉尖。
远帘笼月。
谁见南陌，子规啼血。
萸糁菊英，整冠落帽，一时虚说。
五湖自有深期，曾指定、灯花细说。
燕子巢空，秋鸿程远，音书中绝。
云破月高悬，照我双双泪。
人在朱桥转曲西，翠幕重重闭。
要见索商量，见了还无计。
心似长檠一点灯，到晓清清地。
眉为占愁多，镇日长长敛。
试问心中有底愁，泪早千千点。
莫唱短因缘，缘短犹伤感。
谁信萧郎是路人，常有深深念。
一日抵三秋，半月如千岁。
自夏经秋到雪飞，一向都无计。
续续说相思，不尽无穷意。
若写幽怀一段愁，应用天为纸。
得酒解愁烦，多病还疏酒。
本是多情失意人，此味如何受。
沈醉且高歌，不饮心常有。
守著残灯斗著眉，怎不腰肢瘦。
多谢西池桃李。
伴我一春沈醉。
能有几多香，陪了一江来泪。
憔悴。
憔悴。
又是落花铺地。
石榴花谢了，正荷叶、盖平池。
试玛瑙杯深，琅玕簟冷，临水帘帷。
知他故人甚处，晚霞明、断浦柳枝垂。
唯有松风水月，向人长似当时。
依依。
望断水穷，云起处、是天涯。
奈燕子楼高，江南梦断，虚费相思。
新愁暗生旧恨，更流萤、弄月入纱衣。
除却幽花软草，此情未许人知。
对修篁万个，更疏雨、洗琅玕。
望燕外晴丝，鸥边水叶，胡蝶成团。
榴红劝人把酒，泛菖蒲、对客不成欢。
金缕新番彩索，始知今岁衣宽。
年年。
此日青楼，花缺处、倚阑干。
记小扇清歌，蛮笺妙墨，不觉更残。
可怜旧游似梦，向人人、未减一枝兰。
纵有千金莫惜，大家沈醉花间。
桂乡云万缕，更飞雨、洗香车。
念密会经年，银潢浪阻，玉露期赊。
灵星瑞桥对展，散匆匆、喜色满天涯。
回首丁宁晓角，未宜吹动梅花。
家家。
竞赏彩茸，穿桂影、醉流霞。
渐舞袖翻鸾，歌声缀凤，钗影交加。
人间共饶宴乐，算天孙、怎忍遣河斜。
莫惜西楼剪烛，大家同到啼鸦。
记得花阴同携手，指定日、许我同欢。
唤做真成，耳热心安。
打叠从来不成器，待做个、平地神仙。
又却不成些事，蓦地心残。
据我如今没投奔，见著你、泪早偷弹。
对月临风，一味埋冤。
笑则人前不妨笑，行笑里、斗觉心烦。
怎生分得烦恼，两处匀摊。
芰荷香外一声蝉。
风撼琅玕惊昼眠。
刻烛题诗花满笺。
小神仙。
对倚阑干月正圆。
晚妆新试碧衫凉。
金鸭犹残昨夜香。
柳际风来月满廊。
一双双。
人对鸳鸯浴小塘。
轻罗团扇掩微羞。
酒满玻璃花满头。
小板齐声唱石州。
月如钩。
一寸横波入鬓流。
林花著雨褪胭脂。
叶底双桃结子迟。
对镜凭郎略皱眉。
笑微微。
燕子羞人必懒归。
玉箫风外一声清。
粉面婵娟月对明。
紫府楼台夜不扃。
羽衣轻。
稳驾双鸾谒帝庭。
宝蟾悬镜。
露颗倾荷柄。
飞萤点点明花径。
凝愁情不展，宿酒风还醒。
天似晓，银河半落星相趁。
心事都无定。
才致元相称。
春过了，秋将近。
小窗通竹圃，野色连金井。
得仗个，多情燕子分明问。
心事已成空，春尽百花零落。
谁见黄鹂百啭，索东君评泊。
晓来枝上语绵蛮，应悔向来错。
看则绿阴青子，却恓惶无托。
小雨阻行舟。
人在烟林古渡头。
欲挈一尊相就醉，无由。
谁见横波入鬓流。
百计不迟留。
明月他时独上楼。
水尽又山山又水，温柔。
占断江南万斛愁。
樊子唤春归。
梦逐杨花满院飞。
吹过西家人不见，依依。
萍点荷钱又满池。
屈指数佳期。
何日凭肩对展眉。
倾尽十分应不醉，迟迟。
何惜樱桃杏子时。
纤指捧玻璃。
莫惜重持。
自离阆苑失回期。
门掩东风桃著子，帘影迟迟。
楼上正横篦。
荷气沾衣。
谁将名玉碾花枝。
不比寻常红与紫，取次芳菲。
云护柔条雪压枝。
斜风吹绛蜡，点胭脂。
蔷薇柔水麝分脐。
园林晚，脉脉带斜晖。
深阁绣帘低。
宝奁匀泪粉，晚妆迟。
一枝屏外对依依。
清宵永，谁伴破寒卮。
春将半。
莺声乱。
柳丝拂马花迎面。
小堂风。
暮楼钟。
草色连云，暝色连空。
重重。
秋千畔。
何人见。
宝钗斜照春妆浅。
酒霞红。
与谁同。
试问别来，近日情悰，忡忡。
重帘挂。
微灯下。
背兰同说春风话。
月盈楼。
泪盈眸。
觑著红裀，无计迟留。
休休。
莺花谢。
春残也。
等闲泣损香罗帕。
见无由。
恨难收。
梦短屏深，清夜悠悠。
悠悠。
花趁清明争展。
白白红红满院。
莫怪泪痕多，爱底不能得见。
凝恋。
凝恋。
门外雨飞帘卷。
年年九月西湖，绣船继日笙箫拥。
五云深处，红帘一桁，语莺歌凤。
群玉峰头，影娥池畔，烟霞飞动。
认蓬瀛仙子，云程路远，贪人世、瑶池梦。
要看黄尘清海，戏真珠、麻姑清纵。
曲门自有，菊金芳砌，月篦浮栋。
子著宫桃，舞翻官柳，霞杯纤捧。
待明年更把，西风妙曲，按成新弄。
西风不落，薄衾孤枕，记起花时些个。
宿愁新恨两关心，说道理、分疏不可。
别愁如絮，佳期何在，古屋萧萧灯火。
打窗风雨又何消，梦未就、依前惊破。
扇列红鸾，赭黄日色明金殿。
御香葱茜。
宝仗香风暖。
咫尺天颜，九奏朝阳管。
群臣宴。
醉霞凝面。
午漏传宫箭。
俊眼犀心，尊前如有乘鸾便。
过愁传怨。
只许灯光见。
见了重休，河汉明遮断。
深深院。
乱风飘霰。
揉了双罗燕。
解衣同一笑，聊复起厨烟。
醉乡何处，与君舒啸入壶天。
长怪时情狭隘，杯酒岂容我辈，不上谪仙船。
雅志念湖海，小艇一丝竿。
夜迢迢，灯烛下，几心闲。
平生得处，不在内外及中间。
点检春风欢计，惟有诗情宛转，余事尽疏残。
彩笔题桐叶，佳句问平安。
世事莫牵萦，乐取这闲时节。
且恁醉来醒去，免光阴虚设。
有则有个泼心儿，不敢被利名啜。
却待两手分付，与风花雪月。
长记十年前，彼此玉颜云发。
尊酒几番相对，乐春花秋月。
而今各自困飘零，憔悴几年别。
说著大家烦恼，且大家休说。
一尊聊对西风醉。
况九日、明朝是。
曾与茱萸论子细。
江天虚旷，暮林横远，人隔银河水。
碧云渐展天无际。
吹不断、黄昏泪。
若作欢期须早计。
如何得似，鬓边新菊，双结黄金蕊。
晓日彤墀，春风黄伞，天颜咫尺清光。
恩袍初赐，一时玉质金相。
济济满廷鹓鹭，月卿映、日尹星郎。
鸣鞘绕，锦鞯归路，醉舞醒狂。
追随宝津琼苑，看穿花帽侧，拂柳鞭长。
临流夹径，参差绿荫红芳。
宴罢西城向晚，歌呼笑语溢平康。
休相恼，争揭疏帘，半出新妆。
春睡起。
金鸭暖消沈水。
笑比梅花鸾鉴里。
嗅香还嚼蕊。
琼户倚来重倚。
又见夕阳西坠。
门外马嘶郎且至。
失惊心暗喜。
春入花梢红欲半。
水外绿杨，掩映笙歌院。
霁日迟迟风扇暖。
天光上下青浮岸。
归去画楼烟暝晚。
步拾梅英，点缀宫妆面。
美目碧长眉翠浅。
消魂正值回头看。
檐榴潺潺朝复暮。
燕子衔泥，穿幕来还去。
素锦青袍知有处。
花光草色迷汀渚。
春不负人人自负。
君看流觞，只恁良宵度。
厌浥小桃如泣诉。
东风莫漫飘红雨。
城上春旗催日暮。
柳絮沾泥，花蕊随流去。
记得前时行乐处。
小桥水渌初平渚。
玉子纹楸谁胜负。
不道光阴，暗向闲中度。
天若有情容我诉。
春来底事多阴雨。
庭院雨余秋意晚。
一阵风来，到处清香遍。
把酒对花情不浅。
花前敢避金杯满。
薝卜酴醿虽惯见。
常恨搀先，不是君徒伴。
莫把龙涎轻斗远。
流芳肯逐炉烟断。
碧雾暗消香篆半。
花影穿帘，厌浥苍苔院。
鸂鶒一双塘水暖。
浮沈时近垂杨岸。
雨过不知春事晚。
但怪朱唇，得酒红潮面。
野蔌山肴三四盏。
携尊更向花前看。
玉子纹楸频较路。
胜负等闲，休冶黄金注。
黑白斑斑乌间鹭。
明窗净几谁知处。
偪剥声中人不语。
见可知难，步武来还去。
何日挂冠宫一亩。
相从识取棋中趣。
曾向水边云外见。
争似霜蕤，照映苍苔院。
檀口半开金袅线。
端相消得纶巾岸。
点缀南枝红旋旋。
准拟杯盘，日向花前宴。
飞雪飘飘云不卷。
何人览镜凭阑看。
微雨斑斑，晕湿海棠，渐觉燕脂红褪。
迟日短垣，娇怯和风，摇曳一成春困。
玉软酴酥，扶不起、晚妆慵整。
愁恨。
对佳时媚景，可堪重省。
曾约小桃新燕，有蜂媒蝶使，为传芳信。
西蜀杜郎，东坡苏老，道也道应难尽。
一朵风流，雅称且、凤翘云鬓。
相映。
眉拂黛、梅腮弄粉。
流水细通何处。
柳溪新雨。
清风十里送篮舆，行不尽、山无数。
一簇楼台窣堵。
老僧常住。
悬知俗客不曾来，门外苍苔如许。
新篁初上箨龙陂。
绿阴稀。
绿阴稀。
墙外石榴，花放两三枝。
裙褶绛纱还半皱，追往事，惜佳期。
流莺娇婉燕双飞。
雨晴时。
雨晴时。
卢橘攒金，梅子更红肥。
浊酒一杯从径醉，家纵远，梦中归。
寒光凌乱六花纤。
巧穿帘。
不鸣檐。
十里黄垆，遥望辨青帘。
玉树参差何处觅，吟雪曲，捻霜髯。
坐来令我看无厌。
拟名盐。
试尝甜。
飞入深潭，应照老蛟潜。
三白频占来岁稔，良可喜，更何嫌。
颢气遍寰宇，风露逼衣裘。
中秋昨夜，明月千里满西楼。
人道当年今日，海上骑鲸仙客，乘兴下瀛州。
雅志在扶世，来佐紫宸游。
庙堂上，须早计，要嘉谋。
牙床锦帐，三岁江北叹淹留。
好在蟹螯如臂，判取兵厨百斛，与客醉瑶舟。
待得蟠桃熟，相约访浮丘。
湖上有佳色，黄菊傲霜秋。
一尊相属，谈咏彼此得无愁。
何处鲈鱼初荐，错俎金薤点鲙，令我忆东州。
双鹭带斜日，飞下白萍洲。
晚风劲，吹残酒，袭破裘。
故人俱在，江左底事独淹留。
归去草堂侵夜，一点青荧灯火，得句可忘忧。
欲识无穷意，终日倚城楼。
琼树挂初日，珠箔卷清霜。
夜来溪上微雨，佳节过重阳。
共庆当年此际，曾见天麟协梦，华阀挂蓬桑。
人作鲁侯祝，俾尔寿而臧。
保疲瘵，旌德善，致吉祥。
会看报政，朝夕芝检趣徵黄。
不藉灵丹九转，不用蟠桃三窃，源远自流长。
愿借沧溟富，斟酌荐瑶觞。
暑雨湿修竹，凉吹入高檐。
鹭洲钟阜如画，霁色为秾纤。
槛外藕花无数，妆点休祥嘉应，不觉有秋炎。
谪仙堕人世，香雾郁重帘。
富才艺，强记览，三万签。
须信公侯有种，道义自相渐。
此去腰金佩玉，回视依莲泛水，岁月亦何淹。
称觞还戏彩，无惜醉厌厌。
金尊照坐红裙绕。
怪一饷、歌声悄。
乱扑珠帘风絮晓。
香薰笑语，酒烘颜色，莫逐流年老。
诗涛入笔悬河倒。
快万里云天为君扫。
检点春容何处早。
柳条青眼，梅梢粉面，得恁于人好。
逢人借问钱塘路。
我亦欲、西湖去。
目送兰桡知几度。
鳌峰浮玉，鲸波飞雪，正是潮来处。
海棠花下春将暮。
缓唱新词味佳句。
见说东君曾梦许。
柏台冠豸，金銮视草，便作商岩雨。
半年不踏轩车路。
仿佛过、长桥去。
贴水行云风送度。
两行高柳，一坡修竹，是我尝游处。
黄鹂休叹青春暮。
出谷迁乔旧家句。
天意从人还许诉。
凝寒和气，沈阴霁色，大旱滂沱雨。
拄颊看西湖，屡对纶巾岸。
江上相从醉万山，六见年华换。
君唱我当酬，我醉君休管。
明日醒时小艇东，莫负传书雁。
堂下水浮天，人指山为岸。
水落寒沙只见山，暗被天偷换。
堂上老诗翁，客至劳相管。
风喘西头客自东，目送云中雁。
青腰似诧天公富，奔走风云。
银界无痕。
委巷穷山草木春。
玉楼不怕歌茵湿，笑语纷纷。
须放他们。
醉里冰姿光照人。
逢人借问春归处。
遥指芜城烟树。
收尽柳梢残雨。
月闯西南户。
游丝不解留伊住。
漫惹闲愁无数。
燕子为谁来去。
似说江头路。
不知春色归何处。
但见茂林芳树。
庭巷落花如雨。
斗乱穿窗户。
晚行溪上东风住。
荷点青钱无数。
蛱蝶飞来还去。
错认花间路。
南园最是花多处。
门掩绿杨千树。
别后几番风雨。
碧藓侵苔户。
侬家旧在郊西住。
门外远山无数。
谁道不如归去。
咫尺长安路。
望中风絮迷烟草。
愁结几番昏晓。
花径有时亲扫。
载酒应须早。
人情曷似春山好。
山色不随春老。
旧隐何当重到。
迎得平安报。
甚么因缘，恰得一年相聚。
和闰月、更无剩数。
说著分飞，背面偷弹玉箸。
好去。
记取许时言语。
旧爱新人，后夜一时分付。
从前事、不堪回顾。
怎奈冤家，抵死牵肠惹肚。
愁苦。
梦断五更风雨。
出户绣帘垂。
拂面从他细细吹。
乘兴有谁招访戴，难为。
暖帐薰炉醉不知。
闲看逐风时。
欲著梅花又却飞。
雅兴佳人回舞袂，相宜。
试比冰肌可煞肥。
春霁柳花垂。
娇软轻狂不待吹。
圆欲成球还复碎，谁为。
习习和风即旧知。
深院日长时。
乱扑珠帘入坐飞。
试问荻芽生也未，偏宜。
出网河豚美更肥。
风急断虹收。
孤鹜摇摇下荻洲。
醉帽尽从吹落去，飕飕。
幸有黄花插满头。
君唱我当酬。
千里湖山照眼秋。
不见故人思故国，休休。
一阕清歌听解愁。
翠袖熨沈香。
黛拂修蛾淡淡妆。
消得多情钟傅粉，何郎。
风动珠帘月半床。
素手捧瑶觞。
谁念苏州已断肠。
夜雨不随歌扇歇，浪浪。
归去无心赋海棠。
诗成呵手。
欲写已输君赋就。
寒粟生肤。
一盏浇肠可得无。
回风弄巧。
比似婆娑尤敏妙。
似个人人。
嗅认梅花孰是真。
尊前放手。
铜钵声穷诗已就。
姑射肌肤。
舞罢缠头怎得无。
青腰更巧。
搓粉团酥来斗妙。
不敢方人。
容色依稀似太真。
玉奴招手。
来看前山琼琢就。
透骨侵肤。
似恁清寒更有无。
春工纵巧。
只许梅花称独妙。
花底逢人。
逐马银杯误认真。
鳖头龟手。
孤坐书生能意就。
暖体温肤。
绣被春寒想见无。
雪词工巧。
高压君房天下妙。
白发欺人。
甚矣吾衰懒是真。
修眉山远。
娇抹乌云秋水畔。
酒里花前。
坐拥斯人怎得寒。
醽醁浮满。
须索空缸仍覆盏。
正恐相妨。
归去如闻笑语香。
江梅清远。
潇洒一枝尊俎畔。
雪里风前。
照水窥檐巧耐寒。
多情美满。
共饮自应渠酹盏。
醉赏何妨。
倾国天教抵死香。
笑中声远。
走向曲房花树畔。
拥在尊前。
顿觉春温却夜寒。
愿酬心满。
只得教伊频劝盏。
缓唱何妨。
贴体衫儿扑扑香。
仙姿凝远。
半出新妆琼户畔。
缓步来前。
正值东风料峭寒。
钗头花满。
舞罢梅英飞入盏。
一釂何妨。
花与佳人巧斗香。
离筵暂住。
君在龙舒曾是主。
今作行人。
卧辙何妨借寇恂。
清歌妙舞。
断送吟鞭乘醉去。
一釂休辞。
捧爵佳人玉箸垂。
金尊频倒。
照坐梅花清更好。
春到长杨。
宠拜三公入郑庄。
月城两载。
千里生灵蒙惠爱。
舞彻歌词。
并立新妆绿带垂。
蛾眉螓首。
舞雪娇回开冻候。
尽道今年。
千里风光萃绮筵。
坐来新月。
照我苍颜并白发。
酒到休辞。
自有黄芽介寿祺。
玉绳低转斗阑干。
欠温春酒寒。
夜长风劲怯衣单。
有人哦二山。
蟾欲满，雁初还。
桃花微破颜。
枕痕犹带断红残。
无言心自闲。
长杨风软弄腰肢。
日长胡蝶飞。
雨余新绿细通池。
玉钩悬妓衣。
鸿雁远，子规啼。
此情谁得知。
一尊聊与故人持。
醉来悲别离。
雨濛濛。
日日龙日龙。
洗出远山三四重。
分明眉黛浓。
野桥西，官路东。
小驿夜凉风入松。
梦魂谁与同。
花一枝。
酒一卮。
举酒对花君莫辞。
人生多别离。
行相随。
坐相随。
更有何人得似伊。
春融胡蝶飞。
天四垂。
山四围。
山色天容入坐帷。
清风吹我衣。
湖水东，江水西。
东去西来无尽期。
不如君共伊。
吴江枫。
吴江风。
索索秋声飞乱红。
晚来归兴浓。
淮山西，淮山东。
明月今宵何处同。
相寻魂梦中。
风凄凄。
雨霏霏。
风雨夜寒人别离。
梦回还自疑。
蛩声悲。
漏声迟。
一点青灯明更微。
照人双泪垂。
桃花春。
杏花春。
桃杏妖娆如个人。
歌声清遏云。
酒醺醺。
烛荧荧。
眼尾微红无限情。
相逢堪断魂。
紫角初繁，青裳正好，充闾清露飘香。
悬弧何早，乌辔上扶桑。
试问椿龄几许，逾万计、才满三章。
佳辰乐，林塘增气，菡萏拥红妆。
称觞。
人共庆，盘中白李，来自华阳。
倩壶中日月，特地舒长。
定见霜毫换绿，天荐祉、家庆延昌。
情千万，辞慳思窘，聊献满庭芳。
翠盖千重，青钱万叠，雨余绿涨银塘。
藕花无数，高下斗芬芳。
浑似华清赐浴，温泉滑、洗出真香。
何妨更，合欢连理，高压万芝祥。
风流，贤太守，当年奏瑞，盛事名堂。
好是琉璃池上，一片宫妆。
况有薰风解愠，流霞泛、丝竹成行。
依莲暇，联珠唱玉，应不愧金相。
天驷呈祥，土牛颁政，欢呼万井春来。
雕轮丹毂，杂沓展轻雷。
风动珠帘不卷，香散处、半露梅腮。
东郊好，波澜浸绿，萌蘖上条枚。
徘徊。
应共怪，十年豹隐，一旦鸾台。
问康时术业，混俗情怀。
过雪湖山清丽，笙歌沸、舞袖萦回。
兵厨富，酒肠似海，莫惜醉金杯。
雪霁风温，霜消日暖，一时笑语烘春。
草堂何幸，四座德星邻。
聊借红妆侑爵，兰膏腻、高髻盘云。
清歌妙，贯珠余韵，犹振画梁尘。
熙朝，卿相种，扁舟东去，入侍严宸。
忆当年擢桂，连见三秦。
休说参军俊逸，应难过、开府清新。
从今去，八州都督，端不困无津。
露溢金茎，风翔玉宇，嫩凉初霁秋容。
山肴野蔌，聊快一尊同。
正值大田多稼，临邛隘、酒客憧憧。
追随处，杯盘狼藉，野草荫长松。
新词，何所似，金声应铎，玉气腾虹。
时来终宦达，休怨苍穹。
顾我蹉跎老矣，飘素发、衰态龙钟。
心犹壮，会看文度，独步大江东。
麦野青深，桃溪红暗，浪游何处芳园。
清明初过，门巷霭晴烟。
柳外池塘绿遍，溪流细、终日溅溅。
东风软，谁家儿女，墙里送秋千。
花前。
从醉倒，吾当尽量，君盍忘年。
纵杯盘草草，随分开筵。
自有高谈雄辩，何须问、急管繁弦。
身长健，少陵如在，应赋饮中仙。
歌彻骊驹，酒斟醽醁，帆樯高映城楼。
绣衣携具，开宴话离愁。
两岸橙黄橘绿，一行雁、几点沙鸥。
情千万，相看无语，送我上孤舟。
悠悠。
冬向晚，梅花潜暖，随处香浮。
奈长亭饮散，无计淹留。
归路淮山百舍，空梦想、连岁清游。
烦双鲤，频将尺素，来往寄江流。
对黄芦卧雨，苍雁横秋，江天重九。
千载渊明，信风流称首。
吟绕东篱，白衣何处，谁复当年偶。
蓝水清游，龙山胜集，恍然依旧。
萸实嫩红，菊团余馥，付与佳人，比妍争嗅。
一曲婆娑，看舞腰萦柳。
举世纷纷名利逐，罕遇笑来开口。
慰我寂寥，酬君酩酊，不容无酒。
正薰风解愠，萱草忘忧，黄梅新霁。
缥缈歌台，半金衣公子。
丹桂香中，碧梧枝上，两两飞还止。
似说当年，而今时候，长庚诞贵。
恩厚随龙，官崇御带，二十横金，玉阶寸地。
须信骅骝。
一日能千里。
况遇王良伯乐，算九万、何劳睥睨。
磊落金盘，华阳白李，休辞沈醉。
一样檀心半卷舒。
淡黄衫子衬冰肤。
细看全似那人姝。
枕里芳蕤薰绣被，酒中余馥溢金壶。
不须频嗅惹罗裾。
晓日晖晖玉露光。
枝头一样斗宫妆。
可怜娇额半涂黄。
衣与酴醿新借色，肌同薝卜更薰香。
风流荀令雅相当。
过雨花容杂笑啼。
淡妆深注半开时。
娇娆情态自天姿。
新浴太真增艳丽，微风新燕斗清奇。
绿窗朱户雅相宜。
阳气初升土脉苏。
东郊人散欲回车。
一时春雪十年无。
鱼枕蕉深浮酒蚁，鹿胎冠子粲歌珠。
题诗不觉烛然须。
体粟须烦鼎力苏。
流涎正值麹盈车。
坐来兽炭拨还无。
一阕可能酬一绝，双银端不换双珠。
松毛粉白老翁须。
春到衡门病滞苏。
力强犹可驾柴车。
少年狂望一时无。
清坐不堪肌起粟，高谈还喜唾成珠。
红裙痴笑雪如须。
冻卧袁安已复苏。
闭门那患出无车。
似渠人物到今无。
可笑昆山夸片玉，须怜沧海叹遗珠。
时来应许捋君须。
残雪笼晴作冫互寒。
北风吹浪过前滩。
远山云气尚漫漫。
睡起阳乌窥破牖，坐怜香雾蔼雕盘。
一尊聊佐旅中欢。
玉骨冰肌软更香。
一枝丹棘映青裳。
相逢归去未须忙。
曲里春山情不浅，尊前秋水意何长。
酒醺颜色粉生光。
寒透珠帘怯晓霜。
灰飞缇室验回阳。
坐看红日上修廊。
泉泻龙头深泛酒，烟凝象口暖吹香。
及时歌舞意何长。
水外山光淡欲无。
堤边草色翠如铺。
绿杨风软鸟相呼。
牛蒡叶齐罗翠扇，鹿黎花小隘真珠。
一声何处叫提壶。
玉骨冰肌，绛趺檀口，玲珑亚竹当户。
嫣然照雪精神，消得东君眷与。
群芳退舍，顾凡下、非伊朋侣。
却自有、薝卜酴醿，次第效颦追步。
寓心赏、还须吟醉，赴目成、便依歌舞。
情钟束素无华，意在含情不语。
纷纷桃李，亦何用、轻猜轻妒。
觅一枝、欲寄相思，伴取个人书去。
黄菊正怀彭泽，白衣俄致江州。
登高余醉快扶头。
此贶义兼情厚。
痛饮还须酒对，清吟况值诗流。
轻投无惜万金酬。
木李旧先琼玖。
北陆藏冰欲竟，东风解冻非遥。
一时芳意巧相撩。
入眼绿娇红小。
柳色轻摇弱线，梅英纷缀枯梢。
觥筹醉里赖君饶。
归去斜阳尚早。
磨急锯霏琼屑，汤鸣车转羊肠。
一杯聊解水仙浆。
七日狂酲顿爽。
指点红裙劝坐，招呼岩桂分香。
看花不觉酒浮觞。
醉倒宁辞鼠量。
雪后千林尚冻，城边一径微通。
柳梢摇曳转东风。
来看梅花应梦。
酒面初潮蚁绿，歌唇半启樱红。
冰肌绰约月朦胧。
仿佛暗香浮动。
春色荒荒别浦，春潮滟滟长堤。
绿杨风喘客帆迟。
肠断江南双鲤。
短梦当年楚雨，扁舟后夜秦溪。
一声啼鸟怨春归。
人在酴醿花底。
一霎轻云过雨，半稿新绿横舟。
梅花池馆暗香浮。
酒入朱唇红透。
有恨尤怜别恨，多愁不惯春愁。
舞余何惜更迟留。
肠断断肠更后。
一别清风北牖，几番明月西楼。
断肠千里致书邮。
借问近来安否。
归路淮山过雨，归舟江水澄秋。
佳人应已数程头。
冷拟到家时候。
翠竹扶疏，丹葵隐映，绿窗朱户萦回。
帘卷暇须，清风时自南来。
题舆好客筵开。
俨新妆、深出云街。
歌珠累贯，一时倾坐，全胜腰雷。
金猊袅碧，玉兕浮红，令传三杏，情寄双梅。
楼头漏促，笼纱暗落花煤。
锦里遗音，忆当年、曾赋春台。
醉蓬莱。
归欤无寐，想余韵徘徊。
江城春霁雪初融。
楼观瑞烟中。
向晚金莲无数，一时开遍东风。
多情太守，行携红袖，坐引金钟。
时出阳春绝唱，才名不减诗翁。
从来寒食半阴晴。
花底听歌声。
昨夜满城风雨，惜花还系心情。
海棠枝上，朱唇翠袖，欲斗轻盈。
须藉嫣然一笑，醉吟同过清明。
朝阳淡淡宿云轻。
风入管弦声。
十里碧芜幽步，一枝丹杏柔情。
佳人何处，酒红沁眼，秋水盈盈。
诗曲羡君三绝，湖山增我双明。
老穷无赖事成丛。
短发自蓬松。
坐想帝城当日，万花绣出天宫。
几时临赋，深浮绿蚁，缓唱黄钟。
莫获追陪胜赏，虚烦恼乱衰翁。
暖风迟日透香肌。
春到柳边枝。
曾见酒红潮颊，玉人初出罗帏。
东坡何处，朱唇翠袖，空想芳姿。
争似濡须太守，看花仍赋佳词。
州闾庠序少追随。
俯仰鬓成丝。
仕宦孰逾君达，恩施遍及庭芝。
溪头春日，欢声和气，如见生时。
好对高堂寿母，献酬同醉金卮。
满庭岩桂蔼香风。
人在画堂中。
欲验鲁侯难老，欢声千里攸同。
台分金石，源钟淮水，流庆无穷。
好继汉朝循吏，从兹入拜三公。
君心节直更心虚。
移植并庭除。
好在红蕖相映，卷帘如见吴姝。
清风明月，君无我弃，我不君疏。
况有骚人墨客，时来同醉兵厨。
晴烟漠漠日晖晖。
天际远山低。
槛外碧芜千里，坐来目送鸥飞。
诗笺谈尘，珠盘落落，玉屑霏霏。
更把登临余兴，翻成白雪歌词。
年来六十增三岁。
却忆去年趋盛会。
风流人物胜斜川，灼灼有同前日事。
不知弦管催新水。
但见飘飘萦舞袂。
主人情厚酒行频，酩酊莫辞今夕醉。
少年心性消磨尽。
三斗烂肠浑是闷。
看书聊复强寻行，属句不妨闲趁韵。
此生自断天休问。
富贵时来还有分。
一卮芳酒送清歌，楼下玉人相去近。
磔攘送寒，燔烈兴岁，又颁尧历。
青霭烧痕，绿浮风皱，暖回春色。
地天交泰，时当倾否，五鬼休相厄。
何妨笑倚东风，一饮杯三百。
长忆。
苻坚入寇，功高晋室，无如安石。
义概雄心，辄莫等闲抛掷。
盖壤声名，鼎彝勋业。
朋溪虽好，未放终闲逸。
喈喈黄鸟，更看壶中春日。
霜风擢霁，云涛涨晚，更觉我心弥壮。
一尊谁与醉西风，辄莫负、高吟胜赏。
致君才术，康时事业，到底不容闲放。
十年湖海共樵歌，何幸出、阳春绝唱。
断虹霁雨，余霞送日，帘卷西楼月上。
银河风静夜无波，天亦为、云軿相访。
蛛丝有恨，鹊桥何处，回首又成惆怅。
长江滚滚向东流，写不尽、别离情状。
香鬟倭堕兰膏腻。
睡起搔头红玉坠。
秋水不胜情。
盈盈横沁人。
朱阑频徙倚。
笑与花争媚。
眉黛索重添。
春酲意未堪。
绿杨低映深深院。
春风不动珠帘卷。
乳燕引雏飞。
流苏尽日垂。
绮窗开小宴。
娅姹莺声啭。
一饷不闻声。
罗衣香汗轻。
晴窗睡起炉烟直。
香云堕髻娇无力。
溪水碧涵空。
拒霜深浅红。
坠鞭还驻马。
缥缈珠帘下。
自是意中人。
临风休障尘。
斜风横雨。
咫尺高城路。
红蓼岸，苍葭浦。
滞留春色晚，栖泊邮亭暮。
信杳杳，鹊声近有无凭据。
肠断家何处。
又见重阳度。
多少恨，从谁诉。
黄鸡斟白酒，自促供搜句。
归去好，人生莫被浮名误。
金风玉宇。
庭院新经雨。
香有露，清无暑。
溪光摇几席，岚翠横尊俎。
烘笑语，佳时聊复乡人聚。
门外荷花浦。
秋到花无数。
红鲙鲤。
青浮醑。
何妨文字饮，更得江山助。
从此去。
蒲轮入佐中兴主。
山前湖外。
初日浮云退。
荷气馥，槐阴碎。
葵花红障锦，萱草青垂带。
谁得似，黄鹂求友新成对。
忆昔东门会。
千古同倾盖。
人已远，歌如在。
银钗虽可漫，琬琰终难改。
愁浩荡，临风令我思淮海。
晓霜初肃。
秋色团芳菊。
榴转紫，柑犹绿。
昨朝吹帽会，未快登临目。
须信道，兵厨准拟三千斛。
采采香盈掬。
泛泛纷浮玉。
红袖捧，清歌逐。
何妨倾坐客，共献长生祝。
归去好，北门夜引金莲烛。
熙熙台上。
秋色增清壮。
和气溢，祥烟扬。
淮山供杂俎，湖水浮新酿。
人共仰，貔貅坐拥诗书将。
箫鼓声嘹亮。
珠翠环相向。
回妙舞，迟妍唱。
竞斟长命斝，同试沧溟量。
锋车往，东归遂继华原相。
凌云气节，贯日精忠，艰难未许心灰。
芳酒一尊，对君聊为君开。
要识治安非晚，乐得贤、新赋台来。
愁似雪，喜青天万里，晓霁春回。
须信赤绳系足，朱衣点额终在，休叹淹徊。
梅实槐花，看看便是相催。
座上觥筹交错，玉山峙、莫遣停杯。
濡须好，傥他时富贵，犹冀重来。
飞雪舞稀还骤。
高阁下临群岫。
独立遂移时，归去黄昏前后。
知否。
知否。
落笔骚人赋就。
风急柳花飞骤。
白尽千林万岫。
樵担晚来归，正在栖鸦啼后。
知否。
知否。
语到谢娘诗就。
黄叶声迟风歇。
龛火夜寒明灭。
残月却多情，来照先生归辙。
清绝。
清绝。
透隙飞霜似雪。
遥指汤泉西路。
隐约碧云天暮。
宿鸟择深枝，两两相呼如语。
凝伫。
凝伫。
今夜梦魂何处。
水外漫山桃李。
那得个中风味。
一种最怜渠，酒著佳人半醉。
还似。
还似。
惊起午窗春睡。
照人何处双瞳碧。
欲去江城北。
过江风顺莫迟留，快雁序、飞联翼。
西湖花柳传消息。
知是东君客。
家书须办写泥金，报科名、题淡墨。
风漪欲皱春江碧。
予寄江城北。
子今东去赴春官，挽不住、抟风翼。
修程应过天池息。
何处堪留客。
预知仙籍桂香浮，语祝史、休占墨。
雪晴山色分遥碧。
辉映江南北。
子今东去步蟾宫，看少展、垂天翼。
晚来江上西风息。
算不是新丰客。
明年三月见君时，庆章绶、纡铜墨。
风揭珠帘寒乍透。
青娥不住添香兽。
火暖画檐鸣线溜。
人醉后。
锦堂丝竹烘残昼。
势合湖山增地厚。
孤高但觉修篁瘦。
回策如萦今在手。
骄马骤。
吾家金埒新编就。
岩电晶荧君未老。
看看门外锋车到。
一点眉间黄色好。
人尽道。
从今次第登三少。
左右青娥来巧笑。
注唇涂额新妆了。
斜插梅花仍斗妙。
歌窈窕。
醉来容我相嘲傲。
岁月漂流人易老。
东郊又报春来到。
梅靥柳眉还斗好。
君信道。
衰颜得酒重年少。
对酒邀宾同燕笑。
莫教虚过芳菲了。
咳唾珠玑夸笔妙。
人窈窕。
新声倾坐渔家傲。
灯火熙熙来稚老。
喜逢灯夕都齐到。
花市绮楼随处好。
人竞道。
今年天气常年少。
五马行游还坐笑。
公堂帘卷东风了。
箫鼓喧阗歌舞妙。
人窈窕。
也应引动南窗傲。
系国安危还故老。
鹤书赴陇行当到。
多谢不遗敦雅好。
应信道。
年高德劭如公少。
尊酒论文聊一笑。
肯将苦语夸危了。
落笔君房天下妙。
环窈窕。
清歌一曲渔家傲。
海岱惟青遗一老。
禁垣清切亲曾到。
独直固劳非所好。
谁信道。
才如权相从来少。
把酒自歌还自笑。
醉中万事都齐了。
绝唱清歌仍敏妙。
声窈窕。
行云初遏渔家傲。
禁垣清切并独直，权德舆事。
爵齿俱尊惟此老。
诗词笔力谁能到。
奇字古文仍笃好。
须信道。
如公宁复忧才少。
剩费黄金应买笑。
穷通得丧都忘了。
坐对瑶觞看舞妙。
携窈窕。
南窗聊得渊明傲。
老老恩波今及老。
诏书前日新颁到。
视膳慈宁先嗜好。
隆孝道。
慕逾五十前王少。
想见天颜温色笑。
东朝上寿称觞了。
易俗功深神且妙。
来窈窕。
德齐任姒消骄傲。
雪霁柳舒容，日薄梅摇影。
新岁换符来，天上初见颁桃梗。
试问我酬君唱，何如博塞欢娱，百万呼卢胜。
投珠报玉，须放骚人遣春兴。
诗成谈笑，写出无穷景。
不妨时作颠草，驰骋张芝圣。
谁念杜陵野老，心同流水必东，与物初无竞。
公侯应有种哉，倾否由天命。
虚堂响应声，皎月形和影。
春到也须还，长红多紫啼条便。
况有光风丽日，能消积雪繁霜，青女休言胜。
扶摇借便，请看天池发鹏兴。
人言强汉，治道夸文景。
谁能尧舜其君，远继阿衡圣。
富贵吾所自有，宰相时来则为，自不烦趋竞。
欲寻文会诗盟，得酒且相命。
春色到梅梢，人在东风清嚏。
曾见少微初降，蔼龙泉佳气。
功名富贵属多才，如子已无几。
造物恰同予意，放骅骝千里。
霞影入瑶觞，酒与余霞同色。
人共昌朝方永，过觥筹三百。
一枝红皱石榴裙，帘卷篆烟碧。
约我他年湖上，看九华终日。
秋色到东篱，金散菊团香馥。
预借浮觞高会，为作长年祝。
蟹螯如臂酒如渑，橙橘半黄绿。
唱我新词一釂，听尊前丝竹。
花影到酴醿，风过玉卮摇碧。
坐上酒豪诗敌，尽骑鲸仙客。
主人名姓在金瓯，归去定前席。
要见碧桃千岁，看壶中春日。
春色到酴醿，人在酴酉縻花底。
花扑尊罍香透，远胜烧沈水。
一杯聊复对东风，为祝千千岁。
作楫和羹事了，归去骑箕尾。
宿雾霁晨霜，江山明秀。
照眼黄花乱晴昼。
当年今日，正是悬弧时候。
一杯聊献祝，同亲旧。
莫问穷通，休论贫富。
且趁良辰醉醇酎。
扬珠扌寿玉，况值西成多收。
饱餐歌至治，天垂祐。
天迥楼高，日长院静，琴声幽咽。
昵昵恩情，切切言语，似伤离别。
子期何处，漫高山流水，又逐新声彻。
仿佛江上移舟，听琵琶凄切。
休说。
春寒料峭，夜来花柳，弄风摇雪。
大错因谁，算不翅六州铁。
波下双鱼，云中乘雁，嗣音无计，空叹初谋拙。
但愿相逢，同心再绾重结。
风揭珠帘夜气清。
香扑尊罍，初见云英。
蓝桥何处旧知名。
今夕相逢，此恨消停。
劝酒嫣然一笑倾。
细意端相，无限娉婷。
曲终犹带绕梁声。
莫辞沈醉，为覆金觥。
一撮檀心，春来还对东君吐。
莫随春去。
我欲花间住。
燕子衔泥，似向吾人诉。
烦相语。
九龄风度。
流落今何处。
珠幰霜蕤，晚来芬馥清香吐。
流莺飞去。
应上花梢住。
一曲阳春，聊对东风诉。
无多语。
韶光暗度。
恨到分携处。
宿雨朝寒，芳时又过酴醿了。
舞环歌绕。
应恨金杯小。
零乱霜蕤，点缀青青草。
花间道。
曾遭花恼。
把酒呼晴昊。
短棹西来，追随不及桃花宴。
薰风庭院。
明月裁纨扇。
睡起娇慵，想见云鬟乱。
双鱼远。
欲凭春唤。
一觇韦娘面。
透幕穿帘，回风舞态能轻妙。
不须相恼。
江上春来了。
一阕清歌，唱彻琼楼晓。
春工巧。
柳颦梅笑。
点缀芳菲早。
竹外梅花，檀心玉颊春初透。
一池风皱。
妙语天生就。
有个人人，袅娜灵和柳。
君知否。
目成心授。
何日同携手。
春意催花，片云又作朝来雨。
淡匀深注。
红紫纷无数。
社日人家，准拟行春去。
痴儿女。
倚门凝伫。
借问东郊路。
古屋衰杨，淡烟疏雨江南岸。
几家村疃。
酒旆还相唤。
短棹扁舟，风横河频转。
柔肠断。
寒鸦噪晚。
天共蒹葭远。
酪浆冷浸金盘粉。
玉友浮新酝。
如君真是酒中仙。
一斗百篇、吟到小池莲。
清风拂拂来纨素。
独擅江南步。
红裙无用妒芳姿。
且把绿罗、争学画长眉。
郑侯美政推仁厚。
何独高淮右。
分携令我预颦眉。
只恐桐庐民望、怪来迟。
一尊聊罄金蕉叶。
更语半时霎。
青娥罗列竞消凝。
阁定眼边珠泪、做红冰。
要识长生辈赤松。
朱颜和绿发，正丰茸。
当年今日堕仙宫。
佳气郁，香霭菊花风。
一醉拚升钟。
小槽新酿美，玉泉浓。
酒酣诗思浩无穷。
云烟烂，题破锦笺红。
花艳嫣然照坐红。
池光高下见，木芙蓉。
相从款款莫匆匆。
新酿熟，浮瓮碧香浓。
倚槛送飞鸿。
登高时节近，菊披风。
笑谈今喜一杯同。
揉金蕊，和露入杯中。
云不卷。
浇愁莫放金杯浅。
金杯浅。
新词丽句，要人裁翦。
酒酣思致天同远。
临风捉笔纶巾岸。
纶巾岸。
诗成归去，寒光照晚。
宝山烟霁，金湖波渺，珠帘高卷清霜。
枫叶露痕，荻花风色，人言今日重阳。
芳菊袅秋香。
更榴房斗紫，柑实传黄。
观阁凌空，杯盘照坐独醒狂。
良辰乐事难忘。
正少年游冶，人在任庄。
铜钵探题，金钗当酒，一时绿鬓红妆。
故国黯凄凉。
漫情随水远，兴与云长。
要是致君尧舜，千古继垂裳。
绰约一枝红怨。
疏雨淡烟池馆。
梅子欲黄时，日倚朱阑几遍。
争看。
争看。
人在沈香亭畔。
一饷凝情无语。
手捻梅花何处。
倚竹不胜愁，暗想江头归路。
东去。
东去。
短艇淡烟疏雨。
红楼缥缈光风里，熙熙和气欢声。
遏云余韵最关情。
春山闲淡淡，秋水醉盈盈。
老去自怜心尚在，相逢殊慰劳生。
纹楸聊复戏同枰。
试烦歌一曲，须借酒三行。
鼓棹正逢江雪霁，是行应快吴吟。
透云寒日半晴阴。
烟岚凝翠重，霜树溅红深。
案上文书闲展读，圣贤踪迹重寻。
不堪华发故骎骎。
三旌还有分，万事付无心。
怪得举头闻鹊喜，果然都骑相过。
柳阴乘月倒金荷。
疏星明耿耿，银汉静无波。
总角追随今老矣，相逢无惜婆娑。
夜阑余兴到狂歌。
长鲸方正渴，应不厌倾河。
朱实盈盈露，黄花细细风。
龙山胜集古今同。
断送一年秋色、酒杯中。
鸭脚供柔白，鸡头荐嫩红。
量吞云梦正能容。
试问具区何处、浙江东。
老懒诗才退，春融醉眼昏。
青山终日对柴门。
柳外断桥流水、几家村。
桃李添新意，池塘失旧痕。
一尊聊复为君温。
倾倒年来酬唱、细论文。
扇里薰风细，壶中化日长。
榴花高下照红妆。
花外飞云馥郁、水沈香。
新竹轻储粉，流莺巧弄簧。
不知何处是华阳。
应有千年白李、荐霞觞。
玉露澄天宇，金风净月华。
满庭秋色木犀花。
记得谪仙初下、五云车。
才业追前辈，人门属当家。
寿觞无惜醉流霞。
闻说姓名潜护、有笼纱。
角簟横龟枕，兰房挂艾人。
一尊菖歜泛清醇。
好在佳人如玉、映长春。
冰彻杯盘莹，香和笑语薰。
莲花衫子入时新。
挂起南窗一榻、晚风清。
玉斝浮菖虎，金盘馈鱼泉鱼。
研丹聊作厌兵符。
何必城头一女、当千夫。
雨过山如洗，风来草似梳。
佳人不惯手谈输。
却道如今重赌、选官图。
露竹舒新绿，风荷递暗香。
谁家池馆睡鸳鸯。
还有玉相对、坐传觞。
角簟清冰滑，纱厨薄雾凉。
晚来行雨过巫阳。
强整罗衣临镜、学宫妆。
碧天无际，乍雨清烟霭，风开云月。
人在南楼，剧谈胜咏，拥碧油旌节。
银阙腾辉，冰轮驾彩，颢气资高洁。
大星不见，更容萤火明灭。
须烦翠杓琼杯，华笺象管，与我酬清绝。
谁使琵琶声到耳，轻赋荻花枫叶。
露脚斜飞，河阴低转，香篆环三杰。
莫辞终日，舞腰重看回雪。
又是春残去。
倚东风、寒云淡日，堕红飘絮。
燕社鸿秋人不问，尽管吴笙越鼓。
但短发、星星无数。
万事惟消彭泽醉，也何妨、袖卷长沙舞。
身与世，只如许。
阑干拍手闲情绪。
便明朝、苍烟白鹭，北山南浦。
笑指午桥桥畔路，帘幕深深院宇。
尚趁得、柳烟花雾。
我亦故山猿鹤怨，问何时、归棹双溪渚。
歌一曲，恨千缕。
藕丝衫剪轻红窄。
衫轻不碍琼肤白。
缦鬓小横波。
花楼东是家。
上湖闲荡桨。
粉艳芙蓉榜。
湖水亦多情。
照妆天底清。
春浅借和风，吹绿庭皋树。
依约屏间出紫云，入格风流处。
便做铁心肠，也为梅花语。
欲去东君更挽留，巧栈烟霞路。
红斗风桃，绿肥烟草，杨柳春暗重门。
五陵佳兴，酿酝付芳尊。
窈窕笙箫丛里，金猊篆、雾绕云粉。
勾情也，歌眉低翠，依约鹧鸪村。
人生须快意，十分春事，才破三分。
况点检年时，胜客都存。
更把馀欢卜夜，从彻晓、蜡泪流痕。
花阴昼，朱帘未卷，犹自醉昏昏。
自笑平生，英气凌云，凉然万里宣威。
那知此际。
熊虎涂穷，来伴麋鹿卑栖。
既甘臣妾，犹不许，何为计。
争若都燔宝器。
尽诛吾妻子。
径将死战决雄雌。
天意恐怜之。
偶闻太宰，正擅权，贪赂市恩私。
因将宝玩献诚，虽脱霜戈，石室囚系。
忧嗟又经时。
恨不如巢燕自由归。
残月朦胧，寒雨萧萧，有血都成泪。
备尝险厄返邦畿。
冤愤刻肝脾。
种陈谋，谓吴兵正炽。
越勇难施。
破吴策，唯妖姬。
有倾城妙丽。
名称西子。
岁方笄。
算夫差惑此。
须致颠危。
范蠡微行，珠贝为香饵。
苎萝不钓钓深闺。
吞饵果殊姿。
素肌纤弱，不胜罗绮。
鸾镜畔、粉面淡匀，梨花一朵琼壶里。
嫣然意熊娇春，寸眸剪水。
斜鬟松翠。
人无双、宜名动君王，绣履容易。
来登玉陛。
窣湘裙，摇汉佩。
步步香风起。
敛双蛾，论时事。
兰心巧会君意。
殊珍异宝，犹自朝臣未与。
妾何人，被此隆恩，虽令效死。
奉严旨。
隐约龙姿怕悦。
重把甘言说。
辞俊雅，质娉婷，天教汝、众美兼备。
闻吴重色，凭汝和亲，应为靖边陲。
将别金门，俄挥粉泪。
靓妆洗。
飞云驶。
香车故国难回睇。
芳心渐摇，迤逦吴都繁丽。
忠臣子胥，预知道为邦祟。
谏言先启。
愿勿容其至。
周亡褒姒。
商倾妲己。
吴王却嫌胥逆耳。
才经眼、便深恩爱。
东风暗绽娇蕊。
彩鸾翻妒伊。
得取次、于飞共戏。
金屋看承，他宫尽废。
华宴夕，灯摇醉。
粉菡萏，笼蟾桂。
扬翠袖，含风舞，轻妙处，惊鸿态。
分明是。
瑶台琼榭，阆苑蓬壶，景尽移此地。
花绕仙步，莺随管吹。
宝暖留春，百和馥郁融鸳被。
银漏永，楚云浓，三竿日、犹褪霞衣。
宿酲轻腕，嗅宫花，双带系。
合同心时。
波下比目，深怜到底。
耳盈丝竹，眼摇珠翠。
迷乐事。
宫闱内。
争知。
渐国势凌夷。
奸臣献佞，转恣奢淫，天谴岁屡饥，从此万姓离心解体。
越遣使。
阴窥虚实，蚤夜营边备。
兵未动，子胥存，虽堪伐、尚畏忠义。
斯人既戮，又且严兵卷土，赴黄池观衅，种蠡方云可矣。
机有神，征鼙一鼓，万马襟喉地。
庭喋血，诛留守，怜屈服，敛兵还，危如此。
当除祸本，重结人心，争奈竟荒迷。
战骨方埋，灵旗又指。
势连败。
柔荑携泣。
不忍相抛弃。
身在兮，心先死。
宵奔兮，兵已前围。
谋穷计尽，唳鹤啼猿，闻处分外悲。
丹穴纵近，谁容再归。
哀诚屡吐，甬东分赐。
垂暮日，置荒隅，心知愧。
宝锷红委。
鸾存凤去，辜负恩怜，情不似虞姬。
尚望论功，荣还故里。
降令曰，吴亡赦汝，越与吴何异。
吴正怨，越方疑。
从公论、合去妖类。
蛾眉宛转，竟殒鲛绡，香骨委尘泥。
渺渺姑苏，荒芜鹿戏。
王公子。
青春更才美。
风流慕连理。
耶溪一日，悠悠回首凝思。
云鬟烟鬓，玉珮霞裾，依约露妍姿。
送目惊喜。
俄迂玉趾。
同仙骑。
洞府归去，帘栊窈窕戏鱼水。
正一点犀通，遽别恨何已。
媚魄千载，教人属意。
况当时。
金殿里。
流水泠泠，断桥横路梅枝亚。
雪花飞下。
浑似江南画。
白璧青钱，欲买春无价。
归来也。
西风平野。
一点香随马。
玉台金盏对炎光。
全似去年香。
有意庄严端午，不应忘却重阳。
菖蒲九叶，金英满把，同泛瑶觞。
旧日东篱陶令，北窗正卧羲皇。
宫纱蜂趁梅，宝扇鸾开翅。
数摺聚清风，一捻生秋意。
摇摇云母轻，袅袅琼枝细。
莫解玉连环，怕作飞花坠。
雁字书空，橘星垂槛。
江天水墨秋光晚。
香丝袅袅祝尧年，公庭锡宴挥金碗。
醉索蛮笺，狂吟象管。
珠玑灿灿惊人眼。
遏云更倩雪儿歌，从教拍碎红牙板。
红叶飘风秋欲暮。
送目层楼，帘卷西山雨。
解榻聚宾挥玉尘。
风流只欠王夷甫。
质剑为公沽绿醑。
涤濯吟魂，拟摘黄花句。
醉眼瞢腾携手处。
谢池风月谁分付。
个人风韵天然俏。
入鬓秋波常似笑。
一弯月样黛眉低，四寸鞋儿莲步小。
绝缨尝宴琼楼杪。
软语清歌无限妙。
归时桂影射帘旌，沈水烟消深院悄。
年时醉倚温温玉。
妒月精神疑可掬。
香丝篆袅一帘秋，潋滟十分浮蚁绿。
兴来笑把朱弦促。
切切含情声断续。
曲中依约断人肠，除却梨园无此曲。
罗幕风轻，水沈烟细。
杯行笑拥东山妓。
酬歌何惜锦缠头，清音暗绕梁尘起。
银甲弹筝，碧桃荐味。
举觞飞白拚沈醉。
花窗弄月晚归来，门迎蜡炬笙箫沸。
红叶伤心月午楼。
袭人风细细，远烟浮。
瞢腾醉眼不禁秋。
追旧事，拍塞一怀愁。
心绪两悠悠。
东阳消瘦损，甚风流。
拟凭仙枕梦中游。
无眠久，通夕数更筹。
玉楼缥缈孤烟际。
徒倚愁如醉。
雁来人远暗消魂。
帘卷一钩新月、怯黄昏。
那人音信全无个。
幽恨谁凭破。
扑花蝴蝶若知人。
为我一场清梦、去相亲。
当年谁种官梅，自开自落清无比。
一朝惊见，危亭岑立，繁华丛里。
知是贤侯，有难兄弟，素书时寄。
纵舞携如意，吟搔短发，无从诉、心中喜。
却对斜枝冷蕊。
似于人、不胜风味。
冰姿斜映朱唇浅破，欣然会意。
青子垂垂，翠阴密密，尤堪频憩。
待促禁近，邦人指点，作甘棠比。
晓来雨歇风生，素商乍入鸳鸯浦。
红蕖翠盖，不知西帝，神游何处。
罗绮丛中，是谁相慕，凭肩私语。
似汉皋珮解，桃源人去，成思忆、空凝伫。
肯为风流令尹，把芳心、双双分付。
碧纱对引，朱衣前导，应须此去。
好揖清香，盛邀嘉客，杯行无数。
唤瑶姬并立，如花并蒂，唱黄金缕。
西湖天下应如是。
谁唤作、真西子。
云凝山秀，日增波媚，宜晴宜雨。
况是深秋，更当遥夜，月华如水。
记词人解道，丹青妙手，应难写、真奇语。
往事输他范蠡。
泛扁舟、仍携佳丽。
毫端幻出，淡妆浓抹，可人风味。
和靖幽居，老坡遗迹，也应堪记。
更凭君画我，追随二老，游千家寺。
小轩潇洒清宵午，风正紧、门深闭。
藜床危坐，竹窗频听，春虫扑纸。
灯烬垂红，篆烟消碧，衣轻如水。
料飞花未止，堆檐已满，时摧折、琅玕尾。
骨冷魂清无寐。
这身在、广寒宫里。
暗怀千古，浑疑一夜，冰生肠胃。
岁事峥嵘，故园睽阻，归期犹未。
向寒乡、不念丰年，只忆青天万里。
夜来六出飞花，又催寂寞袁门闭。
幽斋无寐，寒欺衾布，明吞窗纸。
起步闲庭，月华交映，长空如水。
便乘风欲去，凌云直上，青冥际、骑箕尾。
谁信团成和气。
在贤侯、笑谈声里。
咸惊句琢琼瑰，端是锦缠肠胃。
宿麦连云，遗蝗入地，田家知未。
更明年看取，东阡北陌，黄云万里。
智琼娇额涂黄，为谁种作秋风蕊。
寒香半露，绿帏深护，犹闻十里。
山麝生脐，水沈削蜡，一时羞避。
向钱塘江上，中秋月下，有人暗寻遗子。
不奈书生习气。
对群花、领略风味。
骚人已去，欲纫幽佩，重为湘酹。
天赋风流，友梅兄蕙，舆桃奴李。
向明窗棐几，纤枝未老，眼明如水。
单于吹罢，望西山乞得，斜阳收脚。
素魄旋升，听桂子、风里时时飘落。
莹彻杯盘，冷侵毛发，浑不胜衣著。
天公有意，为人掀尽云暮。
童稚犹也多情，广庭扫净草，不容纤恶。
步绕周遭，疑便是、踏雪当年东郭。
慢引歌声，响穿云际，直使姮娥觉。
一尊重酹，为言千载同约。
蕙风轻，莺语巧，应喜乍离幽谷。
飞过北窗前，递晴晓，丽日明透翠帏縠。
篆台芬馥。
初睡起、横斜簪玉。
因甚自觉腰肢瘦，新来又宽裙幅。
对清镜、无心堪梳裹，谁问著、余酲带宿。
寻思前欢往事，似惊回、好梦难续。
花亭遍倚槛曲。
厌满、争春凡木。
尽憔悴、过了清明候，愁红惨绿。
燕将旧侣。
呢喃终日相语。
似惜别离情，知几许。
谁与度。
为向人代诉。
空朝暮。
谩千言百句。
怎生会得，争如作个青羽。
又闻院宇。
不在当时住。
飞去无寻处。
肠万缕。
寄暴风横雨。
玉纤半露。
香檀低应鼍鼓。
逸调响穿空，云不度。
情几许。
看两眉碧聚。
为谁诉。
听敲冰戛玉。
恨云怨雨。
声声总在愁处。
放杯未举。
倾坐惊相顾。
应也肠千缕。
人欲去。
更画檐细雨。
金谷楼中人在，两点眉颦绿。
叫云穿月，横吹楚山竹。
怨断忧忆因谁，坐中有客，犹记在、平阳宿。
泪盈目。
百转千声相续。
停杯听难足。
谩夸天海风涛旧时曲。
夜深烟惨云愁，倩君沈醉，明日看、梅梢玉。
南州独数多名士。
谁富贵、归桑梓。
昼锦如公难比似。
傍湖开径，雨帘云栋，平地居仙子。
行须勋业超青史。
再侍宸帏任非次。
醉袖尽教春酒渍。
明年此会，寿觞欲举，百拜君王赐。
奇葩珍树丛丛绕。
望仙隐、蓬莱小。
前枕湖光秋色晓。
荷花今岁，也如人意，不逐西风老。
霞觞献寿频频倒。
瑞霭浮空凝不扫。
定自日边飞诏早。
芝庭呈秀，桂宫得意，更看明年好。
五云楼阁蓬瀛路。
空相望、无由去。
弱水渺茫谁可渡。
君家徐福，荡舟寻访，却是曾知处。
群仙应问来何暮。
说与荣归锦封句。
句里丁宁天已许。
要教强健，召还廊庙，永作商岩雨。
钟陵好，佳节庆元正。
瑞色潜将春共到，台星遥映月初升。
贤帅为时生。
人意乐，天宇亦清明。
淡薄梅腮娇倚暖，依微柳眼喜窥晴。
和气满江城。
钟陵好，和气满江城。
忆昨旌麾初至止，到今政令只宽平。
仍岁兆丰登。
称庆旦，遐迩一般情。
共信我公跻寿考，从来阴德被生灵。
襦衤夸听欢声。
钟陵好，褚襦衤夸听欢声。
薰入管弦增亮响，唤教罗绮亦光荣。
引满劝金觥。
谁信是，元自悟长生。
铃阁才投公事笔，云章惟读道家经。
家世仰仙卿。
钟陵好，家世仰仙卿。
衣带不须藏贝叶，集贤何用化金瓶。
且欲佐中兴。
期早晚，丹诏下天庭。
不许南州犹弭节，促归东府共和羹。
膏泽遍寰瀛。
节物争妍，江山改观，已闻春到萧滩。
瑞烟和气，葱蒨接螺川。
元是使君诞日，半千运、来踵三贤丞相刘公诗云，四百年间出三相。
争相竞，谁知胜地，拜相有前山。
芳筵。
开富寿，罗绮间簪组骈阗。
正雪梅迎腊，霜月将圆。
看取霜髯秀颊，人人道、平世神仙。
调元手，阴功在继，八百定长年。
闰余有何好，一岁两中秋。
霁云卷尽，依旧银汉截天流。
长记芗林堂上，静对小山丛桂，尊俎许从游。
遥想此时兴，不减上南楼。
引玉觞，看金饼，水云头。
醉听哦响，宁羡王粲赋荆州。
此夕翻成愁绝，未斫广寒丹桂，犹衣敝貂裘。
万事付谈笑，斗酒且宽忧。
芗林有何好，花蕊不惊秋。
千章云木，长见密叶翠光流。
中有三朝勋旧，早岁辞荣轩冕，归伴赤松游。
不羡鸳鸯侣，钟听景阳楼。
问向来，麟阁上，凤池头。
有谁能继，向来解印似苏州。
自是英姿绝俗，非我与时违异，何用衣羊裘。
况得长生趣，千岁肯怀忧。
料峭寒生，知是那番花信。
算来都为，惜花人做恨。
看犹未足，早觉枝头吹尽。
曲栏幽榭，乱红成阵。
酾酒花前，试停杯、与细问。
褪香销粉，问东君怎忍。
韶华过半，谩赢得、几场春困。
厌厌空自，为花愁损。
墙头艳杏花初试。
绕珍丛、细挼红蕊。
欲知占尽春明媚。
诮无意、看桃李。
持杯准拟花前醉。
早一叶、两叶飞坠。
晚来旋旋深无地。
更听得、东风起。
溅溅不住溪流素。
忆曾记、碧桃红露。
别来寂寞朝朝暮。
恨遮乱、当时路。
仙家岂解空相误。
嗟尘世、自难知处。
而今重与春为主。
尽浪蕊、浮花妒。
梅花摘索穿疏竹。
荫纹禽、喜欢相逐。
坐中已自清堪掬。
更潇洒、人如玉。
新声爱度周郎曲。
捧霞杯、再三相嘱。
无情有恨重分北。
也撩得、双眉蹙。
睽离谩久，年华谁信曾换。
依旧当时似花面。
幽欢小会，记永夜、杯行无算。
醉里屡忘归，任虚檐月转。
能变新声，随语意、悲欢感怨。
可更余音寄羌管。
倦游江浙，问似伊、阿谁曾见。
度已无肠，为伊可断。
花里爱姚黄，琼苑旧曾相识。
不道风流种在，又一枝倾国。
拟图遮断倚阑人，休教妄攀摘。
其奈老来情减，负十分春色。
恼乱东君，满目千花百卉。
偏怜处、爱他秾李。
莹然风骨，占十分春意。
休漫说、唐昌观中玉蕊。
女石雪减霜，凌红掩翠。
看不足、可人情味。
会须移种，向曲栏幽石戚。
愁绿叶成阴，道傍人指。
露下天高，最是中秋景胜。
喜小名银蟾、十分增晕名。
嫦娥飞下，见雾鬟风鬓。
念八第行景园中，画谁能尽。
慢奏云韶，美字斟仙酝。
清不寐、桂香成阵。
只愁来夕，又阴晴无准。
却待约重圆，后期难问。
端正纤柔如玉削。
窄袜宫革奚，暖衬吴绫薄。
掌上细看才半搦。
巧偷强夺尝春酌。
稳称身材轻绰约。
微步盈盈，未怕香尘觉。
试问更谁如样脚。
除非借与嫦娥著。
春睡腾腾长过午。
楚梦云收，雨歇香风度。
起傍妆台低笑语。
画檐双鹊尤偷顾。
知指遥山微敛处。
问我清癯，莫是因诗苦。
不道别来愁几许。
相逢更忍从头诉。
昔在仁皇当极治。
南极星宫曾降为嘉瑞。
犹有画图传好事。
身材只恐君今是。
对酒不妨同看戏。
他日功名，晏子堪为比。
更愿远孙逢九世。
安排君在鸡窠里。
万里无云秋色静。
上下天光，共水交辉映。
坐对冰轮心目莹。
此身不在尘寰境。
扑漉文禽飞不定。
勾引离人，分外添归兴。
来往悠悠重记省。
夜阑人散花移影。
送人归后酒醒时，睡不稳、衾翻翠缕。
应将别泪洒西风，尽化作、断肠夜雨。
卸帆浦溆。
一种恓惶两处。
寻思却是我无情，便不解、寄将梦去。
情难足。
不堪黄帽催行速。
催行速。
扁舟一叶，别愁千斛。
津亭送客惊相嘱。
举杯欲唱眉先蹙。
眉先蹙。
背人掩面，不能终曲。
瑞日凝晖，东风解冻，峭寒犹浅。
正池馆、梅英粉淡，柳梢金软，兰芽香暖。
滕城谁种芙蕖满。
浸银蟾影，一夜万花开遍。
翠楼朱户，是处重帘竞卷。
罗绮簇、欢声一片。
看五马行春旌旆远。
拥襦衤夸、千里歌谣，都入太平弦管。
且莫厌、瑶觞屡劝。
闻凤诏、催归非晚。
愿岁岁今夜里，端门侍宴。
菊暗荷枯，橙黄橘绿，嘉时记得今朝。
欢蔼十州，香飘万井，春容小试梅梢。
星昴耀层霄。
庆诞生元德，出佐明朝。
雅奏声中，彩旂光里仰英标。
遐年已卜民谣。
最招徕瘵俗，洗尽奸骄。
东府政声，北门治绩，流芳况自迢遥。
莫惜拚今宵。
听缓敲牙板，引满金蕉。
看即泥封峻召，无计驻华鑣。
疏疏数点黄梅雨。
殊方又逢重五角黍包金，菖蒲泛玉，风物依然荆楚。
衫裁艾虎。
更钗袅朱符，臂缠红缕。
扑粉香绵，唤风绫扇小窗午。
沈湘人去已远，劝君休对酒，感时怀古。
慢啭莺喉，轻敲象板，胜读离骚章句。
荷香暗度。
渐引入陶陶，醉乡深处。
卧听江头，画船喧叠鼓。
去年今日，踪迹留金水。
乘兴挈朋侪，游赏遍、南峰佳致。
崇仙岸左，争看竞龙舟，人汹汹，鼓冬冬，不觉金乌坠。
而今寂寞，独处山林里。
欲去恨无因，奈阻隔、川途百里。
香蒲角黍，对暑悄无言，梅雨细，麦风轻，怅望空垂泪。
天姿雅素，不管群芳妒。
微笑倚春风，似窥宋、墙头凝伫。
一春花草，陡觉更无香，悬绣账，结罗巾，谁更熏沈炷。
可堪开晚，未放韶光去。
生怕糁庭阶，直不忍、苍苔散步。
会须开宴，满摘蘸瑶觞，何况有，绮窗人，娇鬓相宜处。
玉英檀蕊，细意凭君看。
青帝忒多情，费几许、春风暗剪。
晓来欹枕，不觉嫩香飘，披宿雾，启幽窗，不道开初遍。
无穷风味，乍可蜂莺占。
莫遣俗人知，怕毒眼、急须遮断。
倚墙压架，娇困卧枝头，心绪里，阿谁知，似个人撩乱。
蟾宫仙种，几日飘鸳甃。
密叶绣团栾，似翦出、佳人翠袖。
叶间金粟，蔌蔌糁枝头，黄菊嫩，碧莲披，独对秋容瘦。
浓香馥郁，庭户宜熏透。
十里远随风，又何必、凭阑细嗅。
明犀一点，暗里为谁通，秋夜永，月华寒，无寐听残漏。
见禾山凝秀，禾水澄清，地灵境胜。
天与珍奇，产凌霄峰顶。
嫩叶森枪，轻尘飞雪，冠中州双井。
绝品家藏，武陵有客，清奇相称。
坐列群贤，手呈三昧，云逐瓯圆，乳随汤迸。
珍重殷勤，念文园多病。
毛孔生香，舌根回味，助苦吟幽兴。
两腋风生，从教飞到，蓬莱仙境。
杯盘狼藉烛参差。
欲去未容辞。
春雪看飞金碾，香云旋涌花瓷。
雍容四座，矜夸一品，重听新词。
归路清风生腋，不妨轻捻吟髭。
宝勒嘶归，未教佳客轻辞去。
姊夫屡鼠。
笑听殊方语。
清入回肠，端助诗情苦。
春风路。
梦寻何处。
门掩桃花雨。
瓦枕藤床，道人劝饮鸡苏水。
清虽无比。
何似今宵意。
红袖传持，别是般情味。
歌筵起。
绛纱影里。
应有吟鞭坠。
借问嫦娥，当初谁种婆娑树。
空中呈露。
不坠凡花数。
却爱芗林，便似蟾宫住。
清如许。
醉看歌舞。
同在高寒处。
散策芗林，几回来绕团团树。
月明风露。
平地神仙数。
准拟归来，移近东家住。
应相许。
为君起舞。
直到高寒处。
婆娑月里枝，隐约空中露。
拟访嫦娥高处看，一夜心生羽。
仙种落人间，群艳难俦侣。
恼乱骚人有底香，欲赋无奇语。
平分月殿香，碎点金盘露。
占断秋光独自芳，端称觞飞羽。
谢了却重开，若个花同侣。
谁识灵心一点通，手捻空无语。
昨夜月初圆，今日春才半。
自是元君并旦生，岂在称遐算。
花诰看加封，玉斝休辞满。
绮席来看谁与同，笑揖麻姑伴。
当初本合蟾宫里。
谩容易、到尘世。
表里冰清谁与比。
占无双两地。
诜诜已是多孙子。
看将来、总荣贵。
岁岁今朝捧瑶觞，劝南园桃李。
相逢未尽论心素。
早容易、背人去。
忆得歌翻断肠句。
更惺惺言语。
萋萋芳草迷南浦。
正风吹、打船雨。
静听愁声夜无眠，到水村何处。
秾李夭桃堆绣。
正暖日、如熏芳袖。
流莺恰恰娇啼。
似为劝、百觞进酒少年未用称遐寿。
愿来岁、如今时候。
相将得意皇都，同携手、上林春昼。
看灯花尽落。
更欲换，门外初听剥啄。
一尊赴谁约。
甚不知早暮，忒贪欢乐。
嗔人调谑。
饮芳容、索强倒恶。
渐娇慵不语，迷奚带笑，柳柔花弱。
难藐。
扶归鸳帐，不褪罗裳，要人求托。
偷偷弄搦。
红玉软，暖香薄。
待酒醒枕臂，同歌新唱，怕晓愁闻画角。
问昨宵、可日煞归迟，更休道著。
听梅花再弄。
残酒醒，无寐寒衾愁拥。
凄凉谁与共。
谩赢得，别恨离怀千种。
拂墙树动。
更晓来、云阴雨重。
对伤心好景，回首旧游，恍然如梦。
欢纵。
西湖曾是，画舫争驰，绣鞍双控。
归来夜中。
要银烛，卸金凤。
到而今，谁拣花枝同载，谁酌酒杯笑捧。
但逢花对酒，空只自歌自送。
雨霁云收，风高露冷，银河万里波澄。
正冰轮初见，玉斧修成。
还是一年，凭栏望处，对景愁生。
想姮娥应念，待久西厢，为可中庭。
翻思皓彩，未如微暗，向人多少深情。
长记得、墙阴密语，花底潜行。
饮散频羞烛影，梦余常怯窗明。
此时此意，有谁曾问，月白风清。
云容掩帐，星辉排烛，待得鹊成桥后。
匆匆相见夜将阑，更应副、家家乞巧。
经年怨别，霎时欢会，心事如何可了。
朝朝暮暮是佳期，乍可在、人间先老。
晚风清，淡云卷尽轻罗。
看银蟾、初离海上，万里碧汉澄波。
碾云衢、玉轮缓驾，照山影、宝镜新磨。
光彻庭除，寒生绮席，无聊清兴助吟哦。
共宴赏、明宵天气，晴晦又知他。
无眠处，衣濡湛露，目断明河。
念年来、青云失志，举头羞见嫦娥。
且高歌、细敲檀板，拚痛饮、频倒金荷。
断约他年，重挥大手，桂枝须斫最高柯。
恁时节、清光比似，今夕更应多。
功名事，到头须在，休用忙呵。
西楼天将晚。
流素月、寒光正满。
楼上笑揖姮娥，似看罗袜尘生，鬓云风乱。
珠帘终夕卷。
判不寐、阑干赁暖。
好在影落清尊，冷侵香幄，欢余未教人散。
晓来烟露重，为重阳、增胜致。
记一年好处，无似此天气。
东篱白衣至，南陌芳筵启。
风流曾未远，登临都在眼底。
人生如寄。
谩把茱萸看子细。
击节听高歌，痛饮莫辞醉。
乌帽任教，颠倒风里坠。
黄花明日，纵好无情味。
满城风雨无端恶。
孤负登高约。
佳节若为酬，盛与歌呼，胜却秋萧索。
菊花旋摘揉青萼。
满满浮杯杓。
老鬓未侵霜，醉里乌纱，不怕风吹落。
捧杯不管余酲恶。
玉腕宽金约。
宛转一声清，戛玉敲冰，浑胜鸣弦索。
朱唇浅破桃花萼。
重注鸬鹚杓。
夜永醉归来，细想罗襟，犹有梁尘落。
楚乡易得天时恶。
风雨长如约。
不道有幽人，衣带秋深，犹自悬鹑索。
招呼朋侣如花萼。
有酒须同酌。
世态任凋疏，却爱黄花，不似群花落。
金铃玉屑嫌非巧。
生作文鸳小。
西帝也多情，偷取佳名，分付闲花草。
渊明手把谁携酒。
羞把簪乌帽。
寄与绮窗人，百种妖娆，不似酴醿好。
淋漓尽日黄梅雨。
断送春光暮。
目断向高楼，持酒停歌，无计留春住。
扑人飞絮浑无数。
总是添愁绪。
回首问春风，争得春愁，也解随春去。
朱帘碧瓦干云际。
占尽潇滩形势地。
傍墙人唤状元家，想见华堂融瑞气。
寿杯莫惜团栾醉。
跳虎转龟寻旧喜。
小邦只恐久难留，异日君王重赐第。
娉婷标格神仙样。
几日珮环离海上。
小春只隔一旬期，菊蕊包香犹未放。
霞觞满酌摇红浪。
慢引新声云际响。
玉颜长与姓相宜，寿数三回排第行。
酒阑未放宾朋散。
自拣冰芽教旋碾。
调膏初喜玉成泥，溅沫共惊银作线。
已知于我情非浅。
不必宁宁书木宛面。
满尝乞得夜无眠，要听枕边言语软。
开心暖胃。
最爱门冬水。
欲识味中犹有味。
记取东坡诗意。
笑看玉笋双传。
还思此老亲煎。
归去北窗高卧，清风不用论钱。
花阴转午。
小院清无暑。
雪木宛冰瓯凝灏露。
自涤紫毫鸡距。
麝煤落纸生春。
只应李卫夫人。
我亦前身逸少，莫嗔太逼君真。
昨日小春才得信。
明宵新月初生晕。
又对寿觞斟九酝。
香成阵。
欢声点破梅梢粉。
琪树长青资玉润。
鸳鸯不老眠沙稳。
此去期程知远近。
君休问。
山河有尽情无尽。
菊暗荷枯秋已满。
枨黄橘绿冬初暖。
草草杯盘成小宴。
殷勤劝。
尊前莫遣霞觞浅。
两鬓从教霜点半。
人生最要长为伴。
举酒岂徒称寿算。
深深愿。
来年更看门风换。
梅晕渐开红蜡垒。
菊篱尚耀黄金蕊。
正是小春风物美。
宜家喜。
生朝颜巷犹和气。
古鼎氤氲云缕细。
霞觞潋滟红鳞起。
听取殷勤歌里意。
千秋气。
北堂同我供甘旨。
事事无心闲散惯。
有时独坐溪桥畔。
雨密波平鱼曼衍。
鱼曼衍。
轮轻钓细随风卷。
忆昔故人为侣伴。
而今怎奈成疏间。
水远山长无计见。
无计见。
投竿顿觉肠千断。
穷阴急景暗推迁。
减绿鬓，损朱颜。
利名牵役几时闲。
又还惊，一岁圆。
劝君今夕不须眠。
且满满，泛觥船。
大家沈醉对芳筵。
愿新年，胜旧年。
新来特特更门地。
都收拾、山和水。
看明年、事事都如意。
迎福禄、俱来至。
莫管明朝添一岁。
尽同向、尊前沈醉。
且唱迎春乐，祝慈母、千秋岁。
黄叶缤纷，碧江清浅，锦水秋暮。
画鼓冬冬；高牙飐飐，离棹无由驻。
波声笳韵，芦花蓼穟，翻作别离情绪。
须知道、风流太守，未尝恝情来去。
那堪对此，来时单骑，去也文鸳得侣。
绣被薰香，蓬窗听雨，还解知人否。
一川风月，满堤杨柳，今夜酒醒何处。
调疏呵，双栖正稳，慢摇去橹。
风褪柔英，雨肥繁实，又还如豆。
玉核初成，红腮尚浅，齿软酸微透。
粉墙低亚，佳人惊见，不管露沾襟袖。
折一枝、钗头未插，应把手捘频嗅。
相如病酒，只因思此，免使文君眉皱。
入鼎调羹，攀林止渴，功业还依旧。
看看飞燕，衔将春去，又是欲黄时候。
争如向、金盘满捧，共君对酒。
荒山藏古寺。
见傍水梅开，一枝三四。
兰枯蕙死。
登临处、慰我魂消惟此。
可堪红紫。
曾不解、和羹结子。
高压尽、百卉千葩，因君合修花史。
韶华且莫吹残，待浅揾松煤，写教形似。
此时胸次。
凝冰雪、洗尽从前尘滓。
吟安个字。
判不寐、勾牵幽思。
谁伴我、香宿蜂媒，光浮月姊。
平生厌见花时节。
惟只爱、梅花发。
破寒迎腊吐幽姿，占断一番清绝。
照溪印月，带烟和雨，傍竹仍藏雪。
松煤淡出宜孤洁。
最嫌把、铅华说暗香销尽欲飘零，须得笛声呜咽。
这些风味，自家领略，莫与傍人说。
傲雪凌霜。
平欺寒力，搀借春光。
步绕西湖，兴余东阁，可奈诗肠。
娟娟月转回廊。
诮无处、安排暗香。
一夜相思，几枝疏影，落在寒窗。
雪艳烟轻又要春色来到芳尊。
却忆年时，月移清影，人立黄昏。
一番幽思谁论。
但永夜、空迷梦魂。
绕遍江南，缭墙深苑，水郭山村。
茅舍疏篱。
半飘残雪，斜卧低枝。
可更相宜，烟笼修竹，月在寒溪。
宁宁伫立移时。
判瘦损、无妨为伊。
谁赋才情，画成幽思，写入新诗。
月堕霜飞。
隔窗疏瘦，微见横枝。
不道寒香，解随羌管，吹到屏帷。
个中风味谁知。
睡乍起、乌云任欹。
嚼蕊按英，浅颦轻笑，酒半醒时。
日转墙东。
几枝寒影，一点香风。
清不成眠，醉凭诗兴，起绕珍丛。
平生只个情钟。
渐老矣、无愁可供。
最是难忘，倚楼人在，横笛声中。
玉骨冰肌。
为谁偏好，特地相宜。
一段风流，广平休赋，和靖无诗。
绮窗睡起春迟。
困无力、菱花笑窥。
嚼蕊吹香，眉心贴处，鬓畔簪时。
为爱冰姿，画看不足，吟看不足。
已恨春催，可堪风里，飞英相逐。
只应自惜高标，似羞伴、妖红媚绿。
藏白收香，放他桃李，漫山粗俗。
水曲山傍。
寒梢冷蕊，隐映修篁。
细细吹香，疏疏沈影，恼断回肠。
为伊驻马横塘。
漫立尽、烟村夕阳。
空袅吟鞭，几多诗句，不入思量。
天付风流。
相时宜称，著处清幽。
雪月光中，烟溪影里，松竹梢头。
却憎吹笛高楼。
一夜里、教人鬓秋。
不道明朝，半随风远，半逐波浮。
屋角墙隅。
占宽闲处，种两三株。
月夕烟朝，影侵窗牖，香彻肌肤。
群芳欲比何如。
癯儒岂、膏粱共途。
因事顺心，为花修史，从记中书。
瑞鸭烟浓。
晓来弦管，声在霜空。
却退寒威，借回春色，满苑香风。
几时人下瑶宫。
记千载、今朝庆逢。
满捧瑶觞，芝兰丛里，锦绣光中。
江月轩中。
拍堤新涨，绕院薰风。
深注瑶觞，低歌金缕，声在晴空。
新词尽索无穷。
断酩酊、衰颜为红。
愿得年年，繁枝子满，绿叶阴浓。
槐夏风清。
霁天欲晓，武曲增明。
元是今朝，曾生名将，力佐中兴。
朝家息马休兵。
享逸乐、嬉游太平。
忧国胸襟，平戎材略，分付瑶觥。
灼灼红榴，垂垂绿柳，庭户清和。
罗绮香中，十分春酒，几叠高歌。
遐龄欲问如何。
记平日、阴功数多。
千载今朝，笑看池面，龟戏青荷。
小阁深沈，酒醺香暖，容易眠熟。
梦入仙源，桃红似火，李莹如玉。
觉来几许悲凉，记永夜、传杯换烛。
绣被薰香，宝钗落枕，同论心曲。
送雁迎鸿，未寒时节，已凉天气。
针线倦拈，帘帏低卷，别般风味。
欹眠梦到山中，共老幼、扶携笑喜。
桑枯影深，鸡豚香美，家家人醉。
暴雨生凉。
做成好梦，飞到伊行。
几叶芭蕉，数竿修竹，人在南窗。
傍人笑我恓惶。
算除是、铁心石肠。
一自别来，百般宜处，都入思量。
素书谁托。
嗟鳞沈雁断，水遥山邈。
问别来、几许离愁，但只觉衣宽，不禁消薄。
岁岁年年，又岂是、春光萧索。
自无心、强陪醉笑，负他满庭花药。
援琴试弹贺若。
尽清于别鹤，悲甚霜角。
怎似得、斜拥檀槽，看小品吟商，玉纤推却。
旋暖薰炉，更自炷、龙津双萼。
正怀思、又还夜永，烛花自落。
灯月交光，笙簧递响。
繁华依旧升平样。
心期休卜紫姑神，文章曾照青藜杖。
歌落梁尘，酒摇鳞浪。
暂还南国同邀赏。
明年侍辇向端门，却瞻日表青霄上。
梅英粉淡，柳梢金软，兰芽依旧。
见万家、灯火明如昼。
正人月、圆时候。
挨香傍玉偷携手。
尽轻衫寒透。
听一声、画角催残漏。
惜归去、频回首。
雪梅风柳，弄金匀粉，峭寒犹浅。
又还近、三五银蟾满。
渐玉漏、声初短。
尊前重约年时伴。
拣灯词先按。
便直饶、心似蛾儿撩乱。
也有春风管。
搦儿身分，测儿鞋子、捻儿年纪。
著一套、时样不肯红，甚打扮、诸余济。
回头一笑千娇媚。
知几多深意。
奈月华、灯影交相照，诮没个、商量地。
东风初到，小梅枝上，又惊春近。
料天台不比，人间日月，桃萼红英晕。
刘郎浪迹凭谁问。
莫因诗瘦损。
怕桑田变海，仙源重返，老大无人认。
风和日蒲余烟嫩，测测透鲛绡。
相逢且喜，人圆玳席，月满丹霄。
烂游胜赏，高低灯火，鼎沸笙箫。
一年三百六十日，愿长似今宵。
月华灯影光相射。
还是元宵也。
绮罗如画，笙歌递响，无限风雅。
闹蛾斜插，轻衫乍试，闲趁尖耍。
百年三万六千夜，愿长如今夜。
柳腰花貌天然好，聪慧更温柔。
千娇百媚，一时半霎，不离心头。
是人总道新来瘦，也著甚来由。
假饶薄命，因何瘦了，划地风流。
露宠妆成态，风扶醉里身。
谩劳驿使走征尘。
岭外陇头何处、不知春。
诗思清如水，毫端妙入神。
可怜徒效越娘颦。
为问吟哦摹写、几曾真。
小雨疏疏过，长江滚滚流。
落霞残照晚明楼。
又是一番重午，身寄南州。
罗绮纷香陌，鱼龙漾彩舟。
不堪回首凤池头。
谁道于今霜鬓，犹自淹留。
波静明如染，山光翠欲流。
晚来乘兴上章楼。
楼外谁歌新唱，知有黄州。
拟泛银河浪，聊乘藕叶舟。
蓬山应自隐鳌头。
借问谪仙何在，今为谁留。
笛喷风前曲，歌翻意外声。
年来老子厌风情。
可是于君一见、眼双明。
枕臂听残漏，停杯对短檠。
直教笔底有文星。
欲状此时情味、若为成。
巾染乌烟碧，衣拖晓露鲜。
盈盈风骨小神仙。
特地勾牵处士、梦巫山。
星宿罗胸次，牙签弄指端。
凭君为算小行年。
试问与伊结得、几生缘。
彩缕牵肠断，明珠暗滴圆。
从头颗颗手亲穿。
寄与仙卿同结、此生缘。
和串拢瑜臂，连云坠雪肩。
循环密数对沈烟。
似我真情不断、永相联。
态度雪香花瘦，情怀雨润云温。
故将淡墨写精神。
记得洗妆余晕。
只恐妖娆未似，谁云彼此难分。
别来憔悴不堪论。
相对无言有恨。
秋深郎未归，月上人初静。
无语意迟迟，步转梧桐影。
罗衣宽莫裁，云鬓松还整。
谁与问相思，立尽清宵永。
秋来愁更深，黛拂双蛾浅。
翠袖怯春寒，修竹萧萧晚。
此意有谁知，恨与孤鸿远。
小立背西风，又是重门掩。
妖娆百种宜，总在春风面。
含笑又和嗔，莫作丹青现。
问著却无言，觑了还回盼。
底处奈思量，卷了还重展。
秋暮。
永夜西楼，冷月明窗户。
梦破橹声中，忆在松江路。
欹枕试寻曾游处。
记历历、风光堪数。
谁与浮家五湖去。
尽醉眠秋雨。
湖上风光直万金。
芙蓉并蒂照清深。
须知花意如人意，好在双心同一心。
词共唱，酒俱斟。
夜阑扶醉小亭阴。
当时比翼连枝愿，未必风流得似今。
休倩傍人为正冠。
披襟散发最宜闲。
水云况得平生趣，富贵何曾著眼看。
低拍棹，称鸣銮。
一尊长向枕边安。
夜深贪钓波间月，睡起知他日几竿。
蕙性柔情忒可怜。
盈盈真是女中仙。
披图一见春风面，携手疑同玳瑁筵。
挥象管，擘蛮笺。
等闲写就碧云篇。
风流意态犹难画，潇洒襟怀怎许传。
雪后雨儿雨后雪。
镇日价、长不歇。
今番为寒忒太切。
和天地、也来厮鳖。
睡不著、身心自暗攧。
这况味、凭谁说。
枕衾冷得浑似铁。
只心头、些个热。
堪惆怅红尘千里。
恨死拨、浮名浮利。
欠我温存，少伊撋就，两处悬悬地。
拟待归来伏不是。
更与问、孤眠子细。
月照纱窗，晓灯残梦，可日煞恶滋味。
早已是花魁柳冠。
更绝唱、不容同伴。
画鼓低敲，红牙随应，著个人勾唤。
慢引莺喉千样转。
听过处、几多娇怨。
换羽移宫，偷声减字，不顾人肠断。
原来是云温雨润。
诮不解、佯嗔偷闷。
倾坐精神，堪人情性，眉际生春晕。
语带京华清更韵。
听娅姹、莺喉娇稳。
别后相思，心头欲见，觅个灯花信。
宝髻双垂烟一缕。
年纪小、未周三五。
压一精神，出群标格，偏向众中翘楚。
记得谯门初见处。
禁不定、乱魂飞去。
掌托鞋儿，肩拖裙子，悔不做、闲男女。
怪被东风相误。
落轻帆、暂停烟渚。
桐树阴森，茅檐潇洒，元是那回来处。
相与狂朋沽绿醑。
听胡姬、隔窗言语。
我既痴迷，君还留恋，明日慢移船去。
夹岸绮罗欢聚。
看喧喧、彩舟来去。
晴放湖光，雨添山色，谁识总相宜处。
输与骚人知胜趣。
醉临流、戏评坡句。
若把西湖比西子，这东湖、似东邻女。
行看不足。
坐看不足。
柳条短、斜倚春风，海棠睡、醉欹红玉。
清堪掬。
桃李漫山，真成粗俗。
遥夜几番相属。
暗魂飞逐。
深酌酒、低唱新声，密传意、解回娇目。
知谁福。
得似风流，可伊心曲。
秋水明眸、翠螺堆发、却扇坐、羞落庭花，凌波步、尘生罗袜。
芳心发。
分付春风，恰当时节。
渐解愁花怨月。
忒贪娇劣。
宁宁地、情态于人，惺惺处、语言低说。
相思切。
不见须臾，可堪离别。
月可中庭，夜凉初燕。
见个人人、越格风流，饶济济、入时打扮。
小从容，不似前回，匆匆得见。
坐上不禁肠断。
捧杯深劝。
争敢望、白雪新声，唯啜得、秋波一眄。
告从今，休要教人，千呼万唤。
枕簟凉生秋早。
梦魂忒好。
见玉人、且喜且悲，挨琼脸、厮偎厮抱。
信言多磨，刚被山禽，一声催晓。
觉来满船清悄。
愁恨多少。
知是我、怜你心微，知是你、与我情厚。
谢殷勤，不易山遥水远寻到。
不禁枕簟新凉。
夜初长。
又是惊回好梦、叶敲窗。
江南望。
江北望。
水茫茫。
赢得一襟清泪、伴余香。
小阁宽如掌。
占螺浦、山川夷旷。
千奇万状。
见云烟收放。
更永夜、风生明月上。
用取真成无尽藏。
谁共赏。
徙倚抚、危栏吟望。
桂花馥郁清无寐。
觉身在、广寒宫里。
忆吾家、妃子旧游，瑞龙脑、暗藏叶底。
不堪午夜西风起。
更飐飐、万丝斜坠。
向晓来、却是给孤园，乍惊见、黄金布地。
一斑两点从初起。
这手脚、渐不灵利。
背人只待暗搔爬，腥臭气、薰天炙地。
下梢管取好脓水。
要洁净、怎生堪洗。
自身作坏匹如闲，更和傍人带累。
资坐客歌笑急雨回风，淡云障日，乘闲携客登楼。
金桃带叶，玉李含朱，一尊同醉青州。
福善桥头。
记檀槽凄绝，春笋纤柔。
窗外月西流。
似浔阳、商妇邻舟。
况得意情怀，倦妆模样，寻思可奈离愁。
何妨乘逸兴，甚征帆、只抵芦洲。
月却花羞。
重见想、欢情更稠。
问何时，佳期卜夜，如今双鬓惊秋。
前山雨歇。
爱竹树低阴，轩窗无热。
珠箔半垂，清风细绕，萧萧吹华发。
珍簟粲枕设。
珊瑚瘦，琉璃滑。
永日欹枕，知谁是伴，旧书重揭。
清绝。
轻云淡月。
梦同泛、沧波万叠。
杯盘狼藉处，相扶就枕，欢笑歌翻雪。
转棹小溪湾，人家灯火断明灭。
正携手，无端惊回，槛外数声鶗鴂。
香消烬歇。
换沈水重燃，薰炉犹热。
银汉坠怀，冰轮转影，冷光侵毛发。
随分且宴设。
小槽酒，真珠滑。
渐觉夜阑，乌纱露濡，画帘风揭。
清绝。
轻纨弄月。
缓歌处、眉山怨叠。
持杯须我醉，香红映脸，双腕凝霜雪。
饮散晚归来，花梢指点流萤灭。
睡未稳，东窗渐明，远树又闻鶗鴂。
鸣鸠怨歇。
对急雨过云，暗风吹热。
漠漠稻田，差差柳岸，新沐青丝发。
楼上素琴设。
爱流水，随弦滑。
深炷龙津，浓熏绛帏，博山频揭。
超绝。
遥岑吐月。
照苍茜、重重叠叠。
恍然身在处，浑疑同泛，花舫波喷雪。
滉漾醉魂醒，惊呼不是沤生灭。
伫望久，空叹无才可赋，厌听鶗鴂。
嫩蕊商量。
无穷幽思，如对新妆。
粉面微红，檀唇羞启，忍笑含香。
休将春色包藏。
抵死地、教人断肠。
莫待开残，却随明月，走上回廊。
粉墙斜搭。
被伊勾引，不忘时霎。
一夜幽香，恼人无寐，可堪开币。
晓来起看芳丛，只怕里、危梢欲压。
折向胆瓶，移归芸阁，休薰金鸭。
飞金走玉常奔驰。
日上还西。
自古待著长绳系。
算尘心、谩劳役堪悲。
盘古到此际。
桑田变海，海复成陆高低。
噫嘻。
下土是凡质容仪。
寿考能消，几日支持。
念一世。
真若朝荣暮落难期。
幸有志、日传得神仙希夷。
希夷。
堪为千古人师。
柱史乘车，青牛驾轭，紫云覆顶，函关令已前知。
西升稍驻，尹喜虔恭誓。
求老子。
亲谈道德微旨。
五千余言，俱救末俗，度脱令咸归生理。
体元机。
人间方解道术，兼明治身，与国阶梯。
更有黄庭，专分二境，内外皆举璇题。
羽客见者，倾诚恳诵合彝仪。
万神潜礼。
密奉二经，炷香静默，心无竞，靡端倪。
得失扫去，意海澄流要体。
内景防愆失。
外景忘疲。
阆风蓬岛岂能移。
念诵灵辞。
指群迷。
向虚靖晨起。
朝元意达，冲漠怡怡。
三天澄映，九光霁碧，如有鹤舞鸾飞。
泛空际。
瑶室明辉。
动与真期。
至理常寂，户庭无远，欣欣端比。
侍宴日在瑶池。
师友多闲，抱琴沽酒度曲，笑采华芝。
九节倚筇时。
何须钓月眠石，寻觅占渊静逸。
乐修持。
淡然灵府泳真谛。
怡养丹光里。
春已收功，自育火枣交梨。
珠星璧月，昼景夜色相催。
正阳炎序火府，龙珠蕴照，冰海融澌。
洞天春常好，日日琪花，琼蕊芳菲。
绛景无别，惟似琉璃。
平地环绕清泚。
火中生莲，会成真物，更取海底龟儿。
胜热涤暑风，全形莹若冰肌。
常存道意。
铄石流金无畏。
共协混元一气。
入冲极。
觉自己。
乾体还归。
南薰殿阁，卷窗户新翠。
池沼十顷净，俯桥影横霓。
龟鱼自乐，潺潺螭口，流水照碧，芰荷绿满长堤。
柳烟水色，一派涟漪。
松竹阴中，细风缓引凉吹。
琴韵响，玉德凤轸，声转瑶徽。
疏襟曳履。
或行或凭几。
待饮彻、玉鼎云英，怎更有炎曦。
秋容应节，渐肃景入窗扉。
碧洞连翠微。
南律回岩桂。
金精壮盛时。
拥蟾轮、生素辉。
启口天为侣，是列仙行缀。
心均太上，欲度世缘无亏。
用定力坚持。
奉真常，惟凝寂。
忱诚贯斗极。
赐长生，仍久视。
洞达虚皇位。
德寿高与天齐。
清昼静居香冷，风动万年枝。
凉应兑卦体。
秋色鸣轻飔。
冥心运正一。
御铁牛、耕寸地。
都种金钱花，秀色照戊己。
新霜万物凋谢，我常无为。
冲起浩然气。
抱冲和，人间世。
登高共赏宴，泛东篱。
菊尽醉。
谁会。
登高意表、迥出凡尘外。
光铺晓曦。
云影拂霜低。
空阔飞鸿过，两三行、向天际。
晴景乍升，晃疏棂，蜂翅迷。
密障红炉暖，香缕飘烟细。
超然坐久，幽径试寻寒梅。
酥点竹间稀。
正疏蓓吐南枝。
微阳动细蕊。
任斜日、沈淡晖。
惨惨寒成。
晚知皓雪欲垂垂。
黄钟正严凛，飞舞屑琼瑰。
清赏丰年瑞。
云液喜传杯。
阴爻会见复，动一阳、生浩气。
谁问添宫线，炼功在金液。
晴檐试暖，表里莹如无疵。
庭柳漏春信，更萱色、侵苔砌。
优游岁向晚，叹人间时序疾。
还捧椒觞，羽衣礼无极。
多景推移。
便似风灯里。
将尘寰喻，尘里白驹过隙。
今世过却，来生何处觅。
失时节。
生死到来嗟何及。
勤而行之。
竞力待与、钟吕相期。
三千行满，连环脱下已。
驾青鸾素鹤朝太微。
梅拥繁枝，香飘翠帘，钧奏严陈华宴。
诚孝感南极，老人星垂眷。
东朝功崇庆远，享五福、长乐金殿。
兹时寿协七旬，庆古今来稀见。
慈颜绿发看更新，玉色粹温，体力加健。
导引冲和气，觉春生酒面。
龙章亲献龟台祝，与中宫、同诚欢忭。
亿万斯年，当蓬莱、海波清浅。
椒柏称觞，抚寰瀛佳辰，正临端月。
瑞应屡臻，宫御多祥，气候暖回微冽。
圣母七旬寿，敻无前、天心昭格。
溥庆处，坤珍效祉，宴开清切。
金殿箫韶备设。
锵钧奏留云，舞容回雪。
赭袍绣拥，袆翟同诚，递捧玉杯欢悦。
愿将亿万喜，祝亿万、从兹无缺。
太平主，永隆圣孝凤阙。
和气暖回元日，四海充庭琛贡至。
仗卫俨东朝，郁郁葱葱，响传环佩。
凤历无穷，庆慈闱上寿，皇情与天俱喜。
念永锡难老，在昔难比。
六宫嫔嫱罗绮。
奉圣德、坤宁俱备。
箫韶动钧奏，花似锦，广筵启。
同祝宴赏处，从教月明风细。
亿载享温清，长生久视。
画幕明新晓。
晴日薄，小春微动花柳。
宸闱荐祉，东朝诞育，载光坤厚。
朱颜内鼎丹就。
喜自得、长生妙有。
奉冕旒、衣彩坤珍，同耀帕罗珠袖。
钧奏。
翠羽帘垂，三千粉色，花明如绣。
歌声缓引，梁尘暗落，五云凝昼。
龙香绕斟芳酒。
尽夜饮、何妨禁漏。
万万载、常向慈宁，俱献圣寿。
凤苑东风软。
春容早，岁端新律初转。
宫云丽晓，人日应钟，庆符闺范。
元妃懿德尊显。
位四圣、晋芳避辇。
佐圣主、美化重宣，光被海宇弥远。
香满。
帝渥恩隆，歌珠舞雪，俱陈丝管。
彤闱共悦，天颜有喜，看寿觞亲劝。
今年外家华焕。
拥使节、新班侍宴。
愿万载、永冠椒房，常奉舜殿。
霜落鸳鸯，绣隐芙蓉小春节。
应运看，月魄分辉，坤顺同符，文母徽音芳烈。
诞育乾坤主，均慈爱、练裙岂别。
经沙塞、涉履烟尘，瑞色怡然更英发。
上圣中兴，严恭问寝，宫庭正和悦。
看寿筵高启，龙香低转，声入霓裳，檀槽新拨。
翠衮同行乐，钧韶奏、喜盈绛阙。
倾心愿、亿载慈宁，醉赏闲风月。
十月新阳。
喜桃杏秀发，宫殿春香。
宝历开图，文母协应时康。
诞庆欣逢令旦，向花闱、罄列嫔嫱。
欢荣是九五，侍膳芳筵，翠扆龙章。
天心人共喜，拱三钗瑞彩，同捧瑶觞。
禁中和气，都入法部丝簧。
一片神仙锦绣，正珠帘、高卷云光。
遐龄祝亿载，永奉慈颜，地久天长。
红染芙蓉。
似晓霞丽日，秋满珠宫。
瑞彩朝来，都做和气葱葱。
共庆龟台降祉，化均凤历同风。
升平助阴化，奉养余闲，翰墨鸾龙。
群仙移彩仗，尽红妆玉带，乐震霜空。
响入千岩，芳桂香散房栊。
劝寿天颜有喜，奉觞雁序雍容。
蟠桃待从此，岁岁今朝，荐酒瑶钟。
芙蓉凝露青霞护，朝日绮疏风细。
正是中秋，时候喜逢，中宫葱葱佳气。
云龙庆会。
赞真主当阳，辅成天地。
暇日琴书，暂闲蚕馆见贤志。
嫔嫱衣罗乍试。
尽趋椒殿，喜芳绣筵初启。
酒面腾红，香烟罩碧，恩满六宫金翠。
何妨绛烛。
任花欹玉侧，劝教沈醉。
凤阙龙楼，夜色凉如水。
阆苑喜新晴。
正桂华、飘下太清。
宝御凉秋，梦祥明月，天开辅盈成。
宫闱女职遵慈训，见海宇仪型。
奉东朝、晨夕趋承。
化内外、咸知柔顺，已看彤管赋和平。
宴坤宁。
香腾金猊，烟暖秘殿彩衣轻。
六乐丝竹，绕云萦水，总按新声。
天临帝幄，亲颁寿酒，恩意兼勤。
雁行缀、宰府殊荣。
愿万亿斯年，南山并永，坤厚赞尧明。
彩云闲。
正西瑶阿母，初驻非烟。
晓空吹静，暑气清度薰弦。
母仪万国，配帝德、直切天垣。
阴化从此俱宣。
六宫内壶，欣拜新班。
况是关雎咏懿美，奉东朝晨夕，甘旨芳鲜。
上膺慈训，下齐海宇均欢。
坤宁暇日，庆盛旦、且款芳筵。
永赞二圣当天。
雍和化洽，亿万新年。
庆云开霁，清华明昼，殿阁风度薰弦。
电虹敷瑞，应炎运当千。
端景命、符圣德，三阶正、万国归化，远胜文思睿藻，问寝格中天。
深严。
邃启芳筵。
正花拥绛扆，瑶殿神仙。
缓闻钧韶奏下，歌舞云边。
宫闱罄和气，浃南山。
罩翠霭、上寿烟。
祝无疆御历万万年。
绍洪基，抚万宇，中兴宝运符千。
枢电瑞绕，景命燕及云天。
挺生真主，平四海、复禹山川。
班列立、瞻云就日，职贡衣冠。
欢均鳌禁鹓鸾。
望花城粉黛，金兽祥烟。
笙箫缓奏，化国日永留连。
宝觞亲劝，须纵饮、歌舞韶妍。
都是祝、南山圣寿，亿万斯年。
碧玉烟塘，绛罗艳卉，朱清炎驭升晹。
正应运、真人诞节，宝绪灵光。
海宇均颁湛露，环佩拱、北极称觞。
欢声浃，三十六宫，齐奉披香。
芬芳。
宝薰如霭，仙仗捧椒扉，秀绕嫔嫱。
上万寿、双鬟妙舞，一部丝簧。
花满蓬莱殿里，光照坐、尊俎生凉。
南山祝，常对化日舒长。
圣德如尧，圣心如舜，欣逢出震昌期。
中兴继体，抚有寰瀛，三阳方是炎曦。
万国朝元，奉崇严宸扆，咫尺天威。
瑞色满三墀。
渐嵩呼、均庆彤闱。
正金屋妆成，翠围红绕，香霭高散狻猊。
东朝移雕辇，与坤仪、同奉瑶卮。
阖殿花明，亿万载、咸歌寿祺。
视天民，永祈宝历，垂衣端拱无为。
星拱尧眉，日临云幄，晓天初静炎曦。
香凝翠扆，花笼禁殿风迟。
彩山高与云齐。
奉明主、玉斝交挥。
庆天申旦，九州四海，同咏昌时。
今年麦有双歧。
别有琅玕并节，深秀联枝。
丰世瑞物，嘉祥效祉熙熙。
坐中莫惜沈醉，仰三圣、玉德光辉。
献南山寿，严宸万载，永奉垂衣。
喜雨薰泛景，翠云低柳。
正凉生殿阁，梅润晓天，暑风时候。
应乘乾、彩虹流渚，惊电绕、璇霄枢斗。
大业辉光，益建火德，梯航四海尽奔走。
六府焕修，多方平定，寰宇歌元首。
凝九有。
三辰拱北，万邦孚佑。
对祥烟、霁色清和，凤韶九成仪昼。
听山声、响传呼舞，腾紫府、香浓金兽。
禁御升平，慈闱燕适，袆衣共上玉觞酒。
齐奉舜图，南山同永，合殿备金奏。
祝圣寿。
圣寿无疆，两仪并久。
凉飙应律惊潮韵，晓对彩蟾如水。
庆霄占梦月，已祥开天地。
圣主中兴大业，二南化、恭勤辅翊。
抚宫闱，看仪型，海宇尽成和气。
禁掖西瑶宴席。
泛天风、响钧韶空外。
贵是至尊母，极人间崇贵。
缓引长生丽曲，翠林正、香传瑞桂。
向灵华，奉光尧，同万万岁。
小梅凝秀色，泛霁霭晴和，春容初透。
璿霄降仙格，觉葱葱佳气，先惊花柳。
芝兰户牖。
庆禀质、天长地久。
有当熊避辇，嘉声懿德，六宫居右。
清昼。
文箫仪凤，妙舞低云，缓锵钧奏。
香传绣幄，腾非雾，上金兽。
愿千龄遐算，三宫慈爱，长享兹辰劝酒。
向瑶台阆苑，芳音永嫔万寿。
翠帘迟晚，龙楼丽日，海宇明新霁。
枢旋大电，虹流华渚，阳春天气。
出震乘乾，保民立政，垂衣裳治。
诞恩均九有，功兼七制，恢图抚、四荒外。
威动殊邻万里。
拥衣冠、称觞玉陛。
虞韶缓度，龙香飞下，晴云如水。
行见冰天，版图来上，诸侯盟会。
奉怡颜宴罢，归移宝辇，向瑶池醉。
嫩凉微袅，秋容乍肃，迥觉凉如水。
重阳已近，岩华增秀，一钩天际。
香动前星，气横文圃，荣光呈瑞。
仰宸心密眷，行都正牧，兵民奉、神明治。
金殿朝回燕适。
肆武功、文德咸备。
萧闲翰墨，惟亲书史，不寻罗绮。
欢动宸严，宴开鹤禁，生朝和气。
愿青宫布政，龙楼问寝，同千万岁。
傍阶红药，新梢翠竹，榭阁薰风静。
维神降岳，维熊占梦，姿仪玉聘。
金殿趋庭，禁严衣彩，寝门温靖。
是宗藩帝子，天潢宝牒，当神武、侍明廷。
为善先知最乐，咏诗书、存存成性。
亲师讲道，扌离华挥藻，水云高兴。
一代荣观，觊尧显舜，古今难并。
看青华蕊简，松乔比寿，佐南风政。
东风扬暖，渐是春半，海棠丽烟径。
似蜀锦晴展，翠红交映。
嫩梢万点胭脂，移西溪、浣花真景。
濛濛雨，黄鹂飞上，数声宜听。
风定。
朱阑夜悄，蟾华如水，初照清影。
喜浓芳满池，暗香难并。
悄如彩云光中，留翔鸾、静临芳镜。
携酒去、何妨花边露冷。
院静无声。
天边正、皓月初上重城。
群木摇落，松路径暖风轻。
喜揖蟾华当松顶，照榭阁、细影纵横。
杖策徐步空明里，但襟袖皆清。
恍若如临异境，漾凤沼岸阔，波净鱼惊。
气入层汉，疑有素鹤飞鸣。
夜色徘徊迟宫漏，渐坐久、露湿金茎。
未忍归去，闻何处、重吹笙。
宿雨初晴，花艳迎阳，槛前如绣如绮。
向晓峭寒轻，窣真珠十二。
正朝曦、桃杏暖，透影帘栊烘春霁。
似暂隔、祥烟香雾，朝仙侣庭际。
更值迟迟丽日。
且休约寻芳，与开瑶席。
未拟上金钩，尽围红遮翠。
命佳名、坤殿喜，为写新声传新意。
待向晚、迎香临月须卷起。
宝苑明春，青霞射晚，六幕云闲风静。
茂林修竹昂霄，素月照人澄莹。
梅花十顷，递暗香、琼瑶真景。
散万斛金莲，崇山秀岭，尽开花径。
真个好、月灯相映。
真个乐、圣驾游幸。
四部箫韶，群仙奏乐，万光耀境。
玉华不夜，向洞天、暖烟回冷。
好大家、酒色醺醺，任教漏移花影。
五云开，过夜来、初收几阵梅雨。
画罗携芳扇，正喜逢重午。
角黍星团，巧萦臂、龙纹轻缕。
细祝降福天中，列箫韶歌舞。
薰风凉殿开处。
称绡裙雾縠，莲步俦侣。
翠铺交枝艾，便手香微度。
菖丝浮玉，向台榭、留连欢聚。
笑语。
自有冰姿消烦暑。
烦暑衣襟，乍凉院宇，梧桐吹下新秋。
望鹊羽、桥成上汉，绿雾初收。
喜见西南月吐，帘尽卷、玉宇珠楼。
银潢晚，应是绛河，已度牵牛。
何妨翠烟深处，佳丽拥缯筵，斗巧嬉游。
是向夕、穿针竞立，香霭飞浮。
别有回廊影里，应钿合、钗股空留。
江天晓，萧萧雨入潮头。
秋空过雨静，晚景澄明，天淡如水。
渐看蟾彩，东山旋升，金饼上云际。
轻烟散尽，莹皓色、消尘翳。
倚琼楼，皎若瑶台阆风，翠阑十二。
正好登临无外。
满斟与、清光对。
虽桂华飘下，玉轮移影，归兴犹未。
待继日同宴赏，听秘乐、广寒宫里。
惟怕却，明月阴晴未定，且宜欢醉。
秋色宫庭，黄花禁御，西风乍透罗衣。
龙山意渐爽，瑶砌叶初飞。
喜天宇、明洁晓晴时。
翠楼都卷帘帷。
奉宴赏，菊英环坐，金玉成围。
凭阑海山万里，登望处，休论戏马台池。
揽幽芳、泛酒面香凝，携手与、仙姿共游嬉。
从他纱帽频欹。
并宝马，何妨归路，月挂天西。
拱皇图，御宝历，上圣垂衣。
旰食亲万机。
海宇熙熙。
登寿域，瑞霞彩云常捧日。
花阴麦垅四民齐。
宫卫仗肃，阆苑瑶池。
台殿倚晴晖。
当盛际。
风俗美。
寻胜事。
人物总游嬉。
太平何处，知不摇征旗摇酒旗。
四方感格臻上瑞。
官家闲暇宴芳菲。
千万岁。
嘉会明盛时。
谷雨初晴，对晓霞乍敛，暖风凝露。
翠云低映，捧花王留住。
满阑嫩红贵紫，道尽得、韶光分付。
禁御浩荡，天香巧随天步。
群仙倚春似语。
遮丽日、更著轻罗深护。
半开微吐，隐非烟非雾。
正宜夜阑秉烛，况更有、姚黄娇妒。
徘徊纵赏，任放濛濛柳絮。
绛罗萦色，茸金丽蕊，秀格压尽群芳。
人间第一娇妩，深紫轻黄。
乍过夜来谷雨，盈盈明艳惹天香。
春风暖，宝幄竞倚，名称花王。
朝槛五云拥秀，护晓日、偏宜翠幕高张。
秾姿露叶，临赏须趁韶光。
最喜鉴鸾初试，数枝姚魏插宫妆。
然绛蜡，共花拚醉，莫靳瑶觞。
密幄阴阴，正嘉花嘉木，尽成新翠。
蕙圃过雨，牡丹初歇，怎见浅深相倚。
好称花王侍。
秀层台、重楼明丽。
九重晓，狂香浩态，暖风轻细。
堪想诗人赠意。
喜芳艳卿云，嫩苞金蕊。
要看秀色，收拾韶华，自做殿春天气。
与持青梅酒，趁凝伫、晚妆相对。
且频醉，芳菲向阑可惜。
玉井生寒，正枫落吴江，冷侵罗幕。
翠云翦叶，紫锦攒花，暗香遍熏珠阁。
瑞非兰麝比，氤氲清彻寥廊。
向燕寝，团团秀色，巧宜围却。
宝槛浓开对列，蜂共蝶多情，未知花萼。
爱玩置向窗几，时时更碾，建春浇著。
最是关情处，惊梦回、酒醒初觉。
楚梅早，前村任他暗落。
桃蕊初谢，双燕来后，枝上嫩苞时节。
绛萼滋浩露，照晓景、裁翦冰绡禁格。
烟传靓质。
似淡拂、妆成香颊。
看暖日、催吐繁英，占断上林风月。
坛边曾见数枝，算应是真仙，故留春色。
顿觉偏造化，且任他、桃李成蹊谁说。
晴霁易雪。
待对饮、清赏无歇。
更爱惜、留引鹇禽，未须再折。
禁烟过也，正东风浓拂，来禽奇绝。
翠叶修条千万点，轻染微红香雪。
霁景烘云，暖梢吹绽，浩荡春容阔。
棠阴已静，此花标韵终别。
犹记宝帖开缄，如何青李，与佳名齐列。
秀实甘芳莫待看，叶底匀圆堪折。
且赏琼苞，繁英插鬓，淡伫留风月。
宜将图画，有时凝想重阅。
中春膏雨歇，雕阑晓，最好海棠时。
正新梢吐绿，万苞凝露，暖铺云锦，香点胭脂。
向枝上，绪风开秀色，桃李尽成蹊。
朱唇晕酒，脸红微透，翠纱轻卷，红映丰肌。
严宸风光主，临赏处，玉殿丽日迟迟。
天与造化西蜀，浓艳芳菲。
待绣帘卷起，欢奉长乐，内木困多闲，同宴椒闱。
须是对花满酌，不醉无归。
蜀景风迟，浣花溪边，谁种芬芳。
天与蔷薇，露华匀脸，繁蕊竞拂娇黄。
枝上标韵别，浑不染、铅粉红妆。
念杜陵、曾见时，也为赋篇章。
如今盛开禁掖，千万朵莺羽，先借朝阳。
待得君王，看花明艳，都道赭袍同光。
须趁排宴席，偏宜带、疏雨笼香。
占上苑，留住春，奉玉觞。
清明池馆，芳菲渐晚，晴香满架笼永昼。
翠拥柔条，玉铺繁蕊，袅袅舞低襟袖。
秀蓓凝浩露，疑挂六铢衣绉。
檀点芳心，体薰清馥，粉容宜捻春风手。
肯与芝兰共嗅。
向夜阑凝月，素芳依旧。
翦取长梢，青蛟喷雪，挽住晓云争秀。
楼上人未去，常恐风欺雨瘦。
红绡收取，举觞犹喜，窨得醺醺酒。
绛彩娇春，苍筠静锁，掩映夭姿凝露。
花腮藏翠，高节穿花遮护。
重重蕊叶相怜，似青帔艳妆神仙侣。
正武陵溪暗，淇园晓色，宜望中烟雨。
向暖景、谁见斜枝处。
喜上苑韶华渐布。
又似瑞霞低拥，却恐随风飞去。
要留最妍丽，须且闲凭佳句。
更秀容、分付徐熙，素屏画图取。
照溪流清浅，正万梅都开，峭寒天气。
才过了元宵，渐昼长禁宇，迤逦佳时。
断肠枝上雪，残英已、片影初飞。
苒苒随风，送春到、便烂漫香迟。
凝睇。
迎芳菲至。
觉欣欣桃李，嫩色依微。
应是有新酸，向嫩梢定须，一点藏枝。
乍晴还又冷，从尊前、自落轻细。
寄语高楼，夜笛声、且缓吹。
喜韶景才回，章台向晓，官柳舒香缕，正和烟带雨，遮桃映杏，东君先与。
乍引柔条萦路。
娇黄照水，经渭城朝雨。
翠惹丝垂，玉阑干风静，轻轻搭住。
到此曾追想，陶潜旧隐，忆隋堤津渡。
三眠昼永凝露。
更许黄鹂娇语。
似怕日暖，飞花成絮，拟雪堆绣户。
待放教婆娑，如眉处、笼歌舞。
凤沼湛碧，莲影明洁，清泛波面。
素肌鉴玉，烟脸晕红深浅。
占得薰风弄色，照醉眼、梅妆相问。
堤上柳垂轻帐，飞尘尽教遮断。
重重翠荷净，列向横塘暖。
争映芳草岸。
画船未桨，清晓最宜遥看。
似约鸳鸯并侣，又更与、春锄为伴。
频宴赏，香成阵、瑶池任晚。
芳景到横塘，官柳阴低覆，新过疏雨。
望处藕花密，映烟汀沙渚。
波静翠展琉璃，似伫立、飘飘川上女。
弄晓色，正鲜妆照影，幽香潜度。
水阁薰风对万姝，共泛泛红绿，闹花深处。
移棹采初开，嗅金缨留取。
趁时凝赏池边，预后约、淡云低护。
未饮且凭阑，更待满、荷珠露。
凉飙霁雨。
万叶吟秋，团团翠深红聚。
芳桂月中来，应是染、仙禽顶砂匀注。
晴光助绛色，更都润、丹霄风露。
连朝看、枝间粟粟，巧裁霞缕。
烟姿照琼宇。
上苑移时，根连海山佳处。
回看碧岩边，薇露过，残黄韵低尘污。
诗人谩自许。
道曾向、蟾宫折取。
斜枝戴，惟称瑶池伴侣。
晓云低。
是残暑渐消，凉意初至。
翠帘燕去，觉商飙天气。
凝华吹、动绣额，乍殿阁、金茎风细。
夜雨笼微阴，满绮窗、疏影响清吹。
轻颸嫩细透衣。
想宵长漏迟，香动罗袂。
戏曾计日，忆宾鸿来期。
杯盘排备宴适，乍好景、心情先喜。
待淡月疏烟里，试寻岩桂蕊。
风搅长空，冷入寒云，正是严凝初至。
围炉坐久，珠帘卷起，准拟六花飞砌。
渐苒苒晴烟，更暗觉、远天开霁。
阻琼瑶、不舞蓝田，但有蟾华铺地。
想像如今剡溪，应误幽人访客，轻舟闲舣。
翠幕登临处，散无限清兴，顿孤沈醉。
念好景佳时，谩望极、祥霙为瑞。
却梅花、知我心情，故把飞英飘坠。
乍喜惠风初到，上林翠红，竞开时候。
四吹花香扑鼻，露裁烟染，天地如绣。
渐觉南薰，总冰绡纱扇避烦昼。
共游凉亭消暑，细酌轻讴须酒。
江枫装锦雁横秋，正皓月莹空，翠阑侵斗。
况素商霜晓，对径菊、金玉芙蓉争秀。
万里彤云，散飞霙，炉中焰红兽。
便须点水傍边，最宜著酉。
列旂常。
中宵天净，郊丘展采圆苍。
肇禋三岁礼，圣天子为民，致福穰穰。
凝旒亲奠玉，粲珠联、星斗垂芒。
渐月转燔柴，露重烟断坛旁。
欢康。
青霞催晓，六乐均调，响逐新阳。
辇回天仗肃，庆千官抃舞，绣锦成行。
鸡竿双凤阙，肆颁宣、恩动荣光。
赞永御，萝图霈泽，常抚殊方。
寅杓乍正，瑞云开晓，罩紫府宫殿。
圣孝虔恭，率宸庭冠剑。
上徽称、天明地察，奉玉检、璇耀金辉，仰吾君，亲被衮龙，当槛俯旒冕。
中兴明天子，舜心温凊，示未尝闲燕。
礼无前比，出渊衷深念。
赞木父金母至乐，万亿载、日月荣光俱欢忭。
罗绮管弦开寿宴。
禁御芙蓉秋气凉。
新枨岂待满林霜。
旨甘初荐摘青黄。
乍剖金肤藏嫩玉，吴盐兼味发清香。
圣心此意与天长。
春到皇居景晏温。
冰轮驾玉上祥云。
烛龙衔耀九重门。
宫掖两仪临舜殿，金莲万斛奉尧尊。
官家慈孝格乾坤。
初过西风烟雨微。
霓光留景正团枝。
月中新彩与增辉。
霞影分丹乘浩露，珊瑚秀色满彤墀。
凉飙吹上赭红衣。
春晓于飞彩仗明。
西园嘉瑞格和鸣。
花王特地献双英。
并蒂轻黄宜淡淡，联芳竞秀巧盈盈。
飞琼萼绿两倾城。
解。
少间，月出云静，瞻天容如鉴。
上喜，以诗句书扇，卧谨以临江仙歌之连夜阴云开晓景，中秋胜事偏饶。
十分晴莹碧天高。
台升吴岫顶，乐振海门潮。
桂影一庭香渐远，四并都向今朝。
宸欢得句付风骚。
围棋消白日，赏月度清宵。
嫩绿阴阴台榭映，南风初送清微。
扬州花市进芳菲。
丝头开万朵，玉叶衬繁枝。
自是诗人佳赠意，花王香借余姿。
翠红深展奉瑶卮。
何妨沈醉赏，天与绊春晖。
霞绮浓披翡翠，晨光巧上珊瑚。
丹林偏许下清都。
香占深岩烟雨。
秋到九华宫殿，赭袍红借繁珠。
广寒桂与世花殊。
不带人间风露。
连夜六花飞舞，清晨玉境瑶阶。
湖山寒雾隐楼台。
难画西园真态。
月殿九华同到，雕舆乘兴俱来。
浮春帘密锦筵开。
不是山阴访戴。
西都花市锦云同。
谷雨贡黄封。
天心故偏雨露，名品满深宫。
开国艳，正春融。
露香中。
绮罗金殿，醉赏浓春，贵紫娇红。
元夕晴和中禁好，梅影玉阑干。
峭窄春衫试嫩寒。
金翠会群仙。
移下一天星斗璨，喜色动宸颜。
行乐风光莫放闲。
月在凤凰山。
鸳瓦霜浓，兽炉烟冷，琐窗渐明。
芙蓉红晕减，疏篁晓风清。
睡觉犹眠，怯新寒，仍宿酒，尚有余酲。
拥闲衾。
先记早梅糁糁，流水泠泠。
须记岁月堪惊。
最难管、苍华满镜生。
心地常自乐，谁能问枯荣。
一味情尘、揩摩尽，人间世，更没亏成。
惟萧散，眠食外，且乐升平。
绿结阴浓，渐南风初到、旧家庭院。
细麦落花，圆荷浮叶，翠径受风新燕。
乍晴还雨香罗怯，惜柳絮、已将春远。
最好处，清和气暖，喜拈轻扇。
好对层轩邃馆。
供极目晴云，晓江横练。
煮酒试尝，梅子团青，草草也休辞劝。
待等闲暇寻胜去，又闲事、有时萦绊。
且趁取良辰，醉后莫管。
梅风吹粉，柳影摇金。
渐看春意入芳林。
波明草嫩，据征鞍，晚烟沈。
向野馆、愁绪怎禁。
过了烧灯，醉别院，阻同寻。
琐窗还是冷瑶琴。
灯花灺也，拥春寒，掩闲衾。
念翠屏、应倚夜深。
海榴红暖，圆荷翠小，榭阁薰风浅。
真人抚运，云龙相际，真贤载诞。
鲁国元勋，相门接踵，传家非远。
辅中兴大业，折冲邻壤，扶红日、上霄汉。
端是清明重见。
范陶镕、咸收群彦。
垂绅正笏，炉烟不动。
宸廷闲燕。
天地平成，父尧子舜，永膺宸眷。
赐我公岁岁，恩荣锡命，向黄金殿。
晓云阁雨。
疏梅缀玉，尘尾闻谈吐。
精忠许国，才华扌离锦，尘劳释去。
六印雄图，百川明辩，苏张谁数。
有奇谋欲下，阴山族帐，惟英卫、可接武。
想见临戎丰度。
慨然定、中原疆土。
果惊一坐，折冲遐裔，嘉言循古。
安拊疲民，静摧骄虏，无烦旗鼓。
看功成、入辅中兴，永佐乾坤主。
野水澄空，远山随眼，笋舆乘兴庐阜。
天池最极，云溪最隐，翠迷归路。
三峡两龙翔翥。
尽半月、犹贪杖屦。
闲引杯，相赏好处奇处，险处清处。
凝伫。
道友重陪，西山胜迹，玉隆风御。
滕阁下临，晴峰万里，水云千古。
飞觞且同豪举。
喜醉客、龙吟度曲。
待记成佳话，归时从头细数。
帝俞赓载下方壶。
雨随车。
旷时无。
尽道南丰，仙骨秀而都。
光照丹丘人快睹，金腰褭，玉蟾蜍。
自怜老景病仍臒。
芘微躯。
驻安舆。
暗润赤城，风露喜踟蹰。
行矣相门还入相，看惠爱，咏猗欤。
白氎行缠，青巾包结，几年且混常流。
寰中谁见，心地自清幽。
雨散昆仑顶上，香润遍、琼圃无忧。
灵芽长，如今寒暑，饥渴总何愁。
诸公，须著力，尘缘扫尽，师旨坚求。
看天边、飞金走玉难留。
住个庵儿不大，争恋得、月馆青楼。
台山里，从人一任，说个好苏州。
玉景明心，木鸡修性，要须和会三家。
未知头面，何处认摩耶。
自有身中异境，藏巨浪、一点笼纱。
升沈际，难将赋得，有限逐无涯。
时时，须点检，随缘遣性，何更兴嗟。
那浩然独得，迥绝痕瑕。
妙占熙风惠日，乘正气、三缕明霞。
真机运，连环放下，无处不光华。
风搅长空，霜飞平野，冷云常带遥山。
乱鸦声断，烟霭有无间。
气与寒威共凉，深绣户、帘幕重关。
梅枝亚，纤纤秀色，疏影小阑干。
相携，同好景，窥檐望雪，呵手低鬟。
笑语里、都言雪意非慳。
有个红炉暖处，围兽炭、不管宵残。
从教醉，添香倚玉，门外任清寒。
细柳排空，高榆拥岸，乍觉楚天秋意。
凉随夜雨，望极长淮，孤馆漫成留滞。
天净无云，浪痕清影，窗户闲临烟水。
叹驱驰尘事，殊喜萧散，暂来闲适。
常念想、圣主垂衣，临朝北顾，泛遣聊宽忧寄。
輶轩载揽，虎节严持，谈笑挂帆千里。
凭仗皇威，滥陪枢筦，一语折冲遐裔。
待归来，瞻对龙颜，须知有喜。
秀木撑空，凝云藏岫，处处群山横翠。
霜风冽面，酒力潜消，征辔暂指天际。
红叶黄花，水光山色，常爱晓云晴霁。
念尘埃眯眼，年华易老，觉远行非易。
常自感、羽客难寻，蓬莱难到，强作林泉活计。
鱼依密藻，雁过烟空，家信渐遥千里。
还是关河冷落，斜阳衰草，苇村山驿。
又鸡声茅店，鸦啼露井重唤起。
雪后篱边冷未晴。
江天浓淡暗还明。
断续流香传玉蓓。
心醉。
临风嗅蕊不胜清。
映竹幽姿深有思。
何似。
照溪真色更多情。
待得微酸藏傅粉。
黄嫩。
湿云潜放雨轻轻。
晚寒浓，残雪重，春意在何许。
萼绿仙姿，海上未飞去。
粲粲玉立丰标，天寒日暮，笑东风、不曾轻付。
几凝伫。
闲为写出横斜，无声断肠句。
常对幽情，何事更重赋。
待约他日貂裘，玉溪清夜，喷龙吟、月明徐步。
半阴未雨。
霁晓寒、轻烟薄暮。
乍过了挑青，名园深院，把酒偏宜细步。
满槛梅花，绕堤溪柳，径暖迁莺相语。
春淡淡，渐觉清明，相傍小桃才吐。
凝伫。
山村水馆，难堪羁旅。
甚觑著花开，频惊屈指，谩写奚奴丽句。
幸有家山，青鸾应报，为我整齐歌舞。
一任待，醉倚群红，花沾酒污。
清都山水客，何事入临安。
珍祠天赐与，半生闲。
曲池人静，水击赤乌蟠。
飞上烟岚顶，三缕明霞照晚，时对胎仙。
圃中有个小庭轩。
才到便翛然。
坐来闲看了，篆香残。
道人活计，休道出尘难。
归去后、安排著，一革两麻革奚，定期踏遍名山。
公家世德，建凌烟勋业，中兴长策。
三十年来，皆帝扆殊选，金瓯名迹。
眷倚江南，澄清一道，遴柬惟公得。
西清严秘，龙光高动奎壁。
深殿衣惹天香，皇华原野，接萧萧秋色。
六筦均输行奏课，唐室家声皆识。
老我相逢，萍蓬飘转，晚景俱头白。
西山南浦，溯风衰泪横臆。
五门照日，是真人膺箓，炎图家国。
二百年来，抚四海安乐，六服承德。
虎旅横江，胡尘眯眼，恨有中原隔。
宫城缺处，望来消尽金碧。
征辔暂款神州，期宽北顾，且驰驱朝夕。
皓彩流天宁忍见，双阙笼秋月色。
欲饮无聊，还成长叹，清泪空横臆。
请缨无路，异时林下犹忆。
春点烟红，露晞新绿，土膏渐香。
散懒慵情性，寻幽选静，一筇烟雨，几处松篁。
恨我求闲，已成迟暮，石浅泉甘难屡尝。
犹堪去，向清风皓月，南涧东冈。
如今雁断三湘。
念酒伴、不来梅自芳。
幸隐居药馆，孙登啸咏，从容云水，无负年光。
且共山间，琴书朋旧，时饮无何游醉乡。
归常是，趁前村桑柘，犹挂残阳。
五老横峰，二林云衲，自古洞天。
喷玉龙飞，下三峡水，望香炉日奄霭，如起非烟。
有个真人，拨云峰下，宴坐修真不记年。
明廷诏，看龙翔凤翥，宸制奎篇。
君臣际会诚难。
耸翠阁、频颁宝墨鲜。
众妙门皆向，微言显启，两朝天德，甘涌神泉。
道化承平，应稽升举，且向人间寻有缘。
掀髯笑，做庐山隐逸，大宋神仙。
东风冉冉迟芳昼。
渐黄缀、疏疏柳。
为惜春来通安否。
可能相就，径须图醉，莫问伤春瘦。
陶然共酌新醅酒。
咏好句、须还凤楼手。
唱了新词归来后。
琐窗香暗，语声和笑，喜入灯花秀。
尘埃踏遍长安道。
念云水、归来好。
趁得梅花先春到。
冷云疏雨，暗香寒艳，万玉明清晓。
青革奚黄帽从渠笑。
粲十里、冰姿步时绕。
正怕和风都过了。
已输高士，锦囊翻句，醉后先倾倒。
风流贺监栽培好。
梅最妍姿巧。
娟娟占得入时妆。
秀影横斜香并、彩鸳鸯。
汉皋解佩当时遇。
绿满经行处。
如今清梦已惊残。
赖向君家窗户、得重看。
芙蓉露下闲庭晚。
犹觉秋容浅。
惊心莫道岁华赊。
已有官梅轻放、小春花。
西风河汉溪流月。
月下疏疏雪。
新妆喜是寿阳人。
鸾鉴不劳呵手、对寒云。
谁将春信到长安。
江南腊向残。
玉妃何事在人间。
冰肌莹素颜。
新月上，怯轻寒。
香心破紫檀。
数枝斜傍小亭闲。
黄昏人倚阑。
玉宸赐得水云身。
初欣不佩绅。
烟霞一任著衣巾。
朝中散袒人。
湖水静，了无尘。
语兼天上春。
道人相见肯情亲。
银钩墨尚新。
乱山影直危楼起。
天涯目断雕阑倚。
寂寞过东风。
行宫烟雨中。
长安何处日。
城郭今寒食。
谁待翠华归。
片云天际飞。
天台不是登长道。
浑如弱水烟波渺。
楼上指归程。
春风无限情。
石桥书不到。
雁阵横空杳。
愁绪比遥峰。
依依千万重。
琴堂窗户清无暑。
宫妆争捧黄金注。
劝我醉秋风。
难辞两脸红。
别来三堕叶。
同是修门客。
十载叹萍蓬。
方欣一笑同。
去年春破。
强半途中过。
日日篷窗眠了坐。
饱听吴音楚些。
今年犹在天涯。
客情触处思家。
柳密何人深院，竹疏特地桃花。
风休雨罢。
三五春寒夜。
翠额重帘何妨下。
一炷非兰非麝。
红莲开遍吴宫。
华灯小试房栊。
客里愁须强遣，从来我辈情钟。
春前别后。
常是双眉皱。
生怕莺声催残漏。
梦破闲衾堆绣。
又还玉露金风。
秋声先到房栊。
川上不传尺素，云间犹望飞鸿。
秋雨弥空，冷侵窗户琴书润。
四檐成韵。
孤坐无人问。
壮志消沈，喜入清闲运。
常安分。
炷烟飘尽。
更拨余香烬。
惨惨春阴，画桡寒漾梅风去。
冷风吹度。
愁入淮山路。
歌扉归期，只恐春城暮。
人何处。
柳汀烟渚。
听尽篷窗雨。
晓日浓阴，冷云遮断山无数。
雁飞筝柱。
都向愁边去。
帘影沈沈，一缕芳香度。
深庭户。
且寻欢聚。
雪意还成雨。
昏旦交时，个中已有甘香味。
咽同真液。
便觉温温地。
八一高蟠，光动重楼外。
但留意。
自然和气。
香满昆仑水。
翠袖携持婉有情。
湘筠犀轴巧装成。
声随一苇更分明。
倚竹双丝明玉细，低眉数曲语莺轻。
转移新韵几多声。
玉柱檀槽立锦筵。
低眉信手曲初传。
凤凰飞上四条弦。
杨柳已吹三叠韵，何须人在九江船。
夜凉人与月婵娟。
爱景催暄。
初向晴梢舒玉点，修筠霭霭隔婵娟。
更清妍。
东风欲到冷霜天。
常记孤山残雪路，一枝流水小桥边。
卧疏烟。
惨惨西风。
人与两州俱不见，一江残照落霞红。
舻声中。
汀花萍草六朝空。
人向赏心增远恨，闲云犹绕建康宫。
古今同。
帘幕闲垂。
密密围毡红兽暖，有人陌上冷征衣。
未成归。
檐间鹊语卜归期。
应是疑人犹驻马，琐窗日影又还西。
翠眉低。
一封清诏下金銮。
临遣讲邻欢。
谁问火云挥汗，要看易水摇寒。
何妨谈笑，平生志节，可障狂澜。
预约黄花前后，殊庭瞻对宸颜。
宝筝偏劝酒杯深。
歌舞乍沈沈。
秀指十三弦上，挑吟击玉锵金。
牙台锦面，轻移雁柱，低转新音。
妙是不须银甲，向人说尽芳心。
鸣珂揽辔玉霄东。
持节散陈红。
子舍已先多士，一鞭同袅春风。
西瓯旧治，棠阴秀茂，竹马迎逢。
正焙行驰金殿，仙班看缀夔龙。
弦泛龙香细拨，声回花底莺雏。
低眉信手巧工夫。
犹带巫烟楚雨。
人占东风秀色，花笼宝髻真珠。
锦条金凤要人扶。
只恐乘鸾飞去。
春绣东风疑早，映檐翠箔低笼。
氤氲不是梦云空。
叶密香繁侵冻。
折桂广寒手段，移来点检珍丛。
醉归满载紫云浓。
抱膝庵中仙种。
春待去。
帘外连天飞絮。
老大心情慵纵步。
草迷池上路。
春去不知何处。
欲问谁能分付。
但有清阴遮院宇。
晚莺和暮雨。
昔年曾到神清洞。
笑领希夷非夙梦。
看时须到月边乌，养处且论铅与汞。
土膏仍有黄芽动。
神水浇香灵气种。
夜深谁伴玉琴闲，鹤在九华松露重。
兀术每遇对阵之际，吹此则鏖战无还期也边头春未到。
雪满交河道。
暮沙明残照。
塞烽云间小。
断鸿悲。
陇月低。
泪湿征衣悄。
岁华老。
舜德日辉光，正初冬盛期。
东朝喜、诞生时。
向彤闱、清净均化有，自然和气。
长生久视，金殿熙熙。
宴瑶池。
袆衣俱侍、玳筵启。
花如锦、耀朝晖。
太平际天子，天下养、共瞻诚意。
南山虔祝，亿万同岁。
绛阙岧峣，正春光到时。
当人日、诞芳仪。
向宫壶、雅著徽誉美，懿德无亏。
深被恩荣，金殿宴嬉。
气融怡。
贤均樛木，宜颂二南诗。
天心喜、锦筵启。
阖部奏笙箫，祝寿处、愿与山齐。
年年常奉，明主禁掖。
西苑烟光倚槛新。
桃花艳艳静无尘。
照溪红映一天云。
肯放落红流出水，且寻歌舞赏明春。
持杯知是洞中人。
日上龙城散晓阴。
琼芳堂下玉成林。
江梅开未十分深。
随处锦亭穹帐暖，冷香邀住入衣襟。
酒肠判断付频斟。
连面霜风。
野馆山村逢至日，开怀欲殢酒杯空。
与谁同。
一缄来信托飞鸿。
信里催归无限意，黄昏应是出房栊。
夜香浓。
人情世态饱经过。
眼也见来多。
忙中掉得便去，不是有人唆。
云似舞，水如歌。
笑呵呵。
这回还我，半世偎绥，一味磨跎。
得抽头处好抽头。
等待几时休。
贤且广张四至，我早已优游。
黄道服，布钱绉。
煞风流。
往来熟后，也没惊怕，也没忧愁。
酴醿芳架引繁英。
香远透帘清。
更与洛阳花市，一齐移在宫庭。
琉璃万朵，娇红嫩紫，总是嘉名。
殿阁真仙同赏，天颜喜入欢声。
斜斜整整暗江湾。
蓑笠有无间。
应与君家却暑，冷看白满群山。
想来何处，金炉焰兽，玉斝酡颜。
好是溪涵寒影，山阴一棹人还。
香乍起。
满院垂垂岩桂。
未卷珠帘香已至。
酒杯言笑里。
叶下茸金繁蕊。
别是清妍风致。
更远随人闻细细。
月华天似水。
春渐至。
雪染梅梢轻细。
试路新芜殊可喜。
冷云闲照水。
白苎今年不寄。
最好且寻幽会。
不怕清寒侵紫绮。
看灯同晚醉。
雨过池台秋静，桂影凉清昼。
槁叶喧空，疏黄满堤柳。
风外残菊枯荷，凭阑一饷，犹喜冷香襟袖。
少欢偶。
人道消愁须酒。
酒又怕醒后。
这般光景，愁怀煞难受。
谁念千种秋情，乍凉虽好，还恨夜长时候。
江影浮空阔，江水拍天流。
山藏地秘、伟观须是伟人收。
闻道烟斜雨暗，还留月底风边，墨客一凝眸。
阑槛随指顾，江海远生秋。
绣帘卷，开绮宴，翠香浮。
邹枚宾从俱咏，韵闲出嘉谋。
点点群山吴楚，历历三州灯火，潮落没沙鸥。
老子会心处，应已付南楼。
记华堂。
对宝台绛蜡，红艳成行。
嚲乌云髻映，浅浅宫妆。
江梅媚，生嫩脸，莹素质、自有清香。
歌喉稳，按镂版缓拍，娇倚银床。
天外行云驻，轻尘暗落雕梁。
似晓莺历历，琼韵锵锵。
别来久，春将老，但梦里、也思量。
仗何人，细说与，为伊潘鬓成霜。
南丰诗将驻灵江。
下明光，惹天香。
十雨五风，连岁致丰穰。
初夏清和才四日，开寿席、宴华堂。
严宸已奏二南章。
眷循良。
比龚黄。
玉笋班联，宜冠紫微郎。
从此锋车宣室召，据相业、寿而康。
老不求名，心惟耽静，旧缘历过艰难。
杜门无事，一味放痴顽。
只藉炉香上彻，与天地、平直交关。
真人喜，扶晨遣客，时暂下仙班。
矜怜。
身已病，九疑夙驾，来顾台山。
看神超清境，玉链朱颜。
为向芝田桂圃，收妙有、与作真丹。
他年报，冲融朝礼，香火紫云间。
秋色澄晖，蟾波增莹，桂华宫殿香凝。
夜凉天半，横管度新声。
应是齐吹万指，岩谷震、石裂霜清。
天如水，飞云散尽，江月照还明。
人间，何处有，祥风缓引，飘下层城。
想广寒光冷，妙舞轻盈。
愿上君王万寿，空伫忆、酒海吞鲸。
归来也，惊涛隐隐，余韵入青冥。
今岁重阳经闰早，金蕊粲繁枝。
玉殿珠楼步辇随。
高兴在东篱。
且泛金英同潋滟，休与傲霜期。
只恐秋香一夜衰。
须插满头归。
玉露金风寻胜去，一月看三州。
红叶黄花满意秋。
真是巧装愁。
我在天台山下住，松菊占深幽。
归趁梅花映小楼。
应问久迟留。
惨惨江云浑不动，玉雪耿孤芳。
萼绿仙人带暗香。
风韵冷尤长。
陇信不来寒日晚，疏影照澄江。
肯借横斜伴酒觞。
应共月商量。
春到小园春草绿，烟雨湿云山。
池上梅花已半残。
无奈晚来寒。
不怕醉多只怕醒，花影上阑干。
人在东风缥缈间。
谁与伴幽闲。
九重盛旦薰风候。
佳气氛氲横永昼。
眉心烟彩拥群仙，华宴重开同圣后。
箫韶宫殿锵金奏。
香绕祥云腾宝兽。
三千嫔御奉严宸，亿万斯年祈圣寿。
佳时莫放游鞍倦。
梅润清薰随处宴。
不妨一半雨兼风，况对有情莺与燕。
琼艘百柁花千点。
肯使笙歌容易转。
兴来人事酒消磨，谁问蚊雷和蚁战。
归意逐飞鸿。
点点书空。
爱渠南去晓烟中。
不似老人尘土里，一似痴聋。
庭院晚来风。
还过秋容。
旧时与客绕珍丛。
有酒不曾无客醉，欢与秋浓。
秋杪喜新凉。
烟淡池塘。
团团岩桂作风光。
多少水云萧散意，都付芬芳。
雨逐漏声长。
小院回廊。
枕边清梦几悠扬。
只恐四檐声未断，洗褪幽香。
枫落吴江肃晓霜。
洞庭波静耿云光。
芳苞照眼黄金嫩，纤指开新白玉香。
盐胜雪，喜初尝。
微酸历齿助新妆。
直须满劝三山酒，更喜持杯云水乡。
准拟中秋快客情。
新亭雨后喜登临。
彩蟾特地中宵出，吹散层云十日阴。
松露重，月烟深。
祥云捧玉到天心。
金波动是经年别，为酌金荷醉碧琳。
曾到东风最上头。
低云阁雨接溪流。
只应缟袂闺房秀，尚带天香汗漫游。
当日暇，从贤侯。
冲寒迎翠小迟留。
归骖白凤来何处，更指玉霄城畔楼。
雪后疏香一两枝。
高轩乘兴访春时。
金蕉酌酒应须醉，玉指传觞岂易辞。
嗟老大，喜追随。
南楼宵漏任迟迟。
已闻水部神仙语，更诵骑鲸短李诗。
花动两山春，绿绕翠围时节。
雨涨晓来湖面，际天光清彻。
移尊兰棹压深波，歌吹与尘绝。
应向断云浓淡，见湖山真色。
密密偃蜂房，香远未应时霎。
薇露紫烟浥尽，任风欺雪压。
老人曾饮百川空，相对肯微呷。
揽取占先风度，醉高烧红蜡。
潮尽海波平，赏尽绿烟凉月。
罗袂乍迎风快，悄喜欢不彻。
一年好处记如今，朝暮更无热。
庭院晚来些雨，是开尊时节。
素商吹景，西真赋巧，桂子秋借蟾光。
层层翠葆，深隐幽艳清香。
占得秀岩分种，天教薇露染娇黄。
珍庭晓，透肌破鼻，细细芬芳。
应是月中倒影，喜余叶婆娑，灏色迎凉。
移根上苑，雅称曲槛回廊。
趁取蕊珠密缀，与收花雾著宫裳。
帘栊静，好围四坐，对赏瑶觞。
不占前村占宝阶。
芳影横斜积渐开。
水边竹外冷摇春，一带冲寒，香满襟怀。
管领东风要有才。
频携歌酒上春台。
直须日日玉花前，金殿仙人，同赏同来。
凌寒架雪知春近。
闲探处、如相问。
溪流清浅暮云低，玉蓓横斜风定。
晚枝雀啅，幽姿方展，还映疏篁冷。
镜鸾妆罢明梢嫩。
犹记宜相并。
如今却月别传香，知引何人幽兴。
不堪楼上，昭华吹断，声与愁肠尽。
也爱休官。
也爱清闲。
谢神天、教我愚顽。
眼前万事，都不相干。
访好林峦。
好洞府，好溪山。
日月如盘。
缺又还圆。
自然他、虎踞龙蟠。
河东上下，一撞三关。
看也非慳。
也非易，也非难。
乌龙云洞，神护红尘外。
金鼎养丹砂，有仙卿、清修名世。
三千功行，活字少人知，松露閟，紫烟深，知是聃翁裔。
吹箫后约，岂慕穿青紫。
八十在人间，比当日、何须指李。
相逢一笑，酒量海同宽，拔宅隐，玉霄寒，升举应新岁。
洞房秀韵，结绮临春后。
都压尽，名花柳。
锦堂笼翡翠，璨枕同清昼。
谁似得，佳时占断长欢偶。
我昔闻名久。
欲见成消瘦。
寻不遇，空回首。
征途难驻马，坐想冰姿秀。
凭寄语，南归更趁酴醿酒。
烘帘昼暖，正飞花堆锦，风迟烟暮。
绿叶成阴春又老，甲子谁能重数。
梅已青圆，雪深犹记，曾捻疏枝否。
须知物外，这些光景常驻。
闻道江水东头，同门相过，不作儿女语。
醉墨凌波歌数阕，心迹都忘逆旅。
胸次扶摇，壶中光景，肯与人同趣。
栖尘功就，浩然俱待飞去。
半阴未雨，洞房深、门掩清润芳晨。
古鼎金炉，烟细细、飞起一缕轻云。
罗绮娇春。
争拢翠袖，笑语惹兰芬。
歌筵初罢，最宜斗帐黄昏。
楼上念远佳人。
心随沈水，学兰灺俱焚。
事与人非，争似此、些子香气常存。
记得临分。
罗巾余赠，尽日把浓熏。
一回开看，一回肠断重闻。
浓绿交阴，脆圆经雨，夏景正新。
遽紫泥封检，红幢建钺，飘然吹起，一片闲云。
禁殿趋班，玉音亲诏，并遣皇华通宝邻。
凌篘去，任重霄温暑，万里风薰。
炎曦正斡天钧。
更午气均齐天地根。
运至精感化，千和万合，涤除旁说，必自成真。
已约归期，秋风前后，梨枣黄花满地匀。
阊阖晚，待朝元紫府，上达明君。
稽山鉴水无寒暑。
荷香莲露相倾注。
堂拟揖樵风。
山围晚照红。
桃根随秀叶。
玉尘频招客。
客况不言蓬。
回船逸兴同。
萧萧还是秋容暮。
炉薰已冷氲香注。
犹记踏香尘。
东风满院春。
冷烟迷望处。
声断阑干雨。
无计问行云。
黄昏空掩门。
花飞零乱随风舞。
花梢犹带虚檐雨。
帘幕映黄昏。
江天日暮云。
有人楼上望。
生怕褰虚幌。
冷落对炉薰。
一春常怨春。
等闲将度三春景。
景春三度将闲等。
愁怕更高楼。
楼高更怕愁。
弄花梅已动。
动已梅花弄。
梅看几年催。
催年几看梅。
雨昏连夜催炎暑。
暑炎催夜连昏雨。
长簟水波凉。
凉波水簟长。
翠鬟双倚醉。
醉倚双鬟翠。
香枕印红妆。
妆红印枕香。
玉珰摇素腰如束。
束如腰素摇珰玉。
宜更醉春期。
期春醉更宜。
绣鸳闲永昼。
昼永闲鸳绣。
归念不曾稀。
稀曾不念归。
秋凉破暑。
暑气迟迟去。
最喜连日风和雨。
断送凉生庭户。
晚来灯火回廊。
有人新酒初尝。
且喜薄衾围暖，却愁秋月如霜。
一春老病。
空过春光永。
药鼎煎炉朝暮景。
只是医方药性。
经旬日色云遮。
山高寒透窗纱。
常恨檐头倾雨，犹能枕上看花。
赵家燕燕。
宜在昭阳殿。
春入馆娃深宫宴。
秀色从来未见。
浅颦轻笑都宜。
临风好是腰肢。
今夜松江归路，月明愁满清辉。
怯雨羞云，翠鬟初按檀槽就。
赏心时候。
常劝花间酒。
慢捻轻拢，怨感随纤手。
胡沙奏。
几行红袖。
都道谁家有。
不厌频来，探梅选胜湖山里。
瑶林琼蕊。
真是游方外。
玉殿珠楼，不并人间世。
何妨醉。
都无寒意。
满坐惟和气。
有个庵儿，做来不大元非小。
阳光常照。
坐卧谁知道。
炼得丹砂，不是人间灶。
冲和妙。
鹤鸣猿啸。
一任西风老。
一气冲融，浩然识取生缘处。
敛归灵府。
便作真铅柱。
九任玄归，行处龙先虎。
山头雨。
散成清露。
玛瑙生玄圃。
石洞甭寒，柳烟吹散松风静。
日华光映。
翠水环云径。
道境多闲，不是人间景。
谈清净。
道师歌咏。
花转云房影。
浮烟冷雨，今日还重九。
秋去又秋来，但黄花、年年如旧。
平台戏马，无处问英雄，茅舍底，竹篱东，伫立时搔首。
客来何有。
草草三杯酒。
一醉万缘空，莫贪伊、金印如斗。
病翁老矣，谁共赋归来，芟垅麦，网溪鱼，未落他人后。
卜夜容三献，微欢极一时。
风流太守未庞眉。
放出笔头光焰、压金闺。
藻丽花骈蕊，清高雪亚枝。
曼声恰与贯珠宜。
听此直教拚得、醉翻卮。
伎俩无多子，逍遥自许时。
闲愁且莫著双眉。
恰有梅香一点、到幽闺。
宠辱棋翻局，光阴鸟度枝。
颓然径醉是便宜。
拟倩潭风吹绿、涨瑶卮。
匆匆春归没计遮。
百年都似散余霞。
持杯聊听浣溪沙。
但觉暗添双鬓雪，不知落尽一番花。
东风寒似夜来些。
从古将军自有真。
引杯看剑坐生春。
扰扰介鳞何足扫。
谈笑。
纶巾羽扇典刑新。
试问天山何日定。
伫听。
雅歌长啸静烟尘。
解道汾阳是人杰。
见说。
如今也有谪仙人。
银河牛女年年渡。
相逢未款还忧去。
珠斗欲阑干。
盈盈一水间。
玉人偷拜月。
苦恨匆匆别。
此意愿天怜。
今宵长似年。
百年强半。
高秋犹在天南畔。
幽怀已被黄花乱。
更恨银蟾，故向愁人满。
招呼诗酒颠狂伴。
羽觞到手判无算。
浩歌箕踞巾聊岸。
酒欲醒时，兴在卢仝碗。
千岩竞秀。
西湖好是春时候。
谁知梅雪飘零久。
藏白收香，空袖和羹手。
天涯万里情难逗。
眉峰岂为伤春皱。
片愁未信花能绣。
若说相思，只恐天应瘦。
梦绕松江属玉飞。
秋风莼美更鲈肥。
不因入海求诗句，万里投荒亦岂宜。
青箬笠，绿荷衣。
斜风细雨也须归。
崖州险似风波海，海里风波有定时。
一忆西湖太瘦生。
十年不到梦曾行。
空濛山色烟霏晚，淡沲湖光雾縠轻。
芳草远，暮云平。
雨余空翠入帘明。
梦回一饷难存济，这错都因自打成。
崖州何有水连空。
人在浪花中。
月屿一声横竹，云帆万里雄风。
多情太守，三千珠履，二肆歌钟。
日下即归黄霸，海南长想文翁。
我与梅花真莫逆，别来长恐因循。
几年不见岭头春。
栩然蝴蝶梦，魂梦竟非真。
浪蕊浮花空满眼，愁眉不展长颦。
此君还似不羁人。
月边风畔，千里淡相亲。
谁念新州人老。
几度斜阳芳草。
眼雨欲晴时，梅雨故来相恼。
休恼。
休恼。
今岁蕊枝能好。
十年目断鲸波阔。
万里相逢歌怨咽。
髻鬟春雾翠微重，眉黛秋山烟雨抹。
小槽旋滴真珠滑。
断送一生花十八。
醉中扶上木肠儿，酒醒梦回空对月。
宜霜开尽秋光老。
感节物、愁多少。
尘世难逢开口笑。
满林风雨，一江烟水，飒爽惊吹帽。
玉堂金马何须道。
且斗取、尊前玉山倒。
燕寝香清官事了。
紫萸黄菊，早罗红袂，花与人俱好。
南邻幄丹宫，赤伏显符记。
朱陵曜绮绣，箕翼炯、瑞光腾起。
每岁秋分老人见，表皇家、袭庆迎祺。
天子当膺，无疆万岁。
北窥玄冥，魁杓拥佳气。
长拱极、终古无移。
论南北东西。
相直何啻千万里。
信难计。
璇穹层云上覆，光景如梭逝。
惟此过隙缓征辔。
垂象森列昭回。
碧落卓然躔度，炳曜更腾辉。
永永清光晔炜。
绵四野、金璧为地。
蕊珠馆，琼玖室，俱高峙。
千种奇葩，松椿可比。
暗香幽馥，岁岁长春，阳乌何曾西委。
吾皇喜。
光宠无贰。
玉带金鱼荣贵。
或者疑之。
岂识圣明，曾主斯乡，尝相与尽缱绻，胶漆何可相离。
今日风云合契。
此实天意。
吾皇圣寿无极，享晏粲千载相逢，我翁亦昌炽。
永作升平上瑞。
烟笼香径，霞舒花砌，东君绣出芳辰。
蝶羽弄轻，莺声啭巧，嬉嬉舞态歌唇。
纶制出严宸。
曳耀春品服，荣锡绯银。
向此华涂要路，颜色倍精神。
珠帘碧甃方新。
有兰堂快目，水榭通津。
玉斝蘸清，金暇蔼翠，轮蹄尽集簪绅。
偕老指双椿。
望武林咫尺，同上青云。
异日重为此会，应羡凤池人。
烟浓柳径，霞蒸花砌，春深特地芳辰。
蝶侣斗狂，莺雏弄巧，嬉嬉舞态歌唇。
西圃集簪绅。
正桂薰兰玉天寿松椿。
竞捧瑶觥潋滟，来祝纵怀人。
当年辍侍严宸。
有星轺问俗，熊轼临民。
康阜政成，蕃宣治美，归休燕处申申。
行庆紫泥新。
起钓璜国老，东海之滨。
屈指重开此宴，应已拜平津。
熊罴嘉梦，风云享会，石番溪应卜之年。
黄菊萃英，红萸酿馥，安排预赏芳筵。
环佩拥神仙。
向粉额两字，金缕红鲜。
最好花裀展处，双凤舞翩翩。
人人竞擘香笺。
璨珠玑溢目，祝颂无边。
彭祖一分，庄椿十倍，千秋未足多言。
日驭且停鞭。
把燕闲欢乐，分付壶天。
笑享亲朋岁岁，春酒庆团圆。
健卒走红尘，芝封飞到。
金缕斜斜印三道。
舞鸾翔凤，犹带御炉烟袅。
茜衣新象笏，银章好。
对此况当，莺花缭绕。
画栋翚翚映蓬岛。
绣帘初卷，共指松椿偕老。
浩歌拚烂醉，金尊倒。
风雨揽元宵，收灯方了。
深院红莲尚围绕。
德星同聚，更有祥光临照。
始知真洞府，春长好。
应是化工，偏怜衰老。
剩把青藜作荣耀。
正须沈醉，拚却玉山频倒。
寄声更漏子，休催晓。
烘锦花堤，铺绵柳巷，晓来膏雨初晴。
画堂初建，碧沼映朱楹。
最好芙蓉绣褥，交辉敞、孔雀金屏。
那堪更，华裾满坐，和气动欢声。
冰清。
真美行，棠阴善政，槐市高名。
今朝消受得，茜服光荣。
况是齐眉并寿，谁云道、乐事难并。
相将见，飞凫过阙，除目下彤庭。
爱日轻融，阴云初敛，一番雪意阑珊。
柳摇金缕，梅绽五腮寒。
知是东皇翠葆，飞星汉、来止人间。
开新宴，笙歌逗晓，和气满尘寰。
风光，偏舜水，贤侯政美，棠荫多欢。
更圜扉草鞠，木索长闲。
休向今朝惜醉，红妆映、群玉颓山。
相将见，宜春帖子，清夜写金銮。
微霰疏飘，骄云轻簇，短檠黯淡笼纱。
冷禁兰帐，清晓忽飞花。
已是平芜步阔，那堪更、折竹如蓑。
凭栏处，关心一叶，归兴渺无涯。
为瑞，已多少，适从狼子，来自龙沙。
赖吾皇神武，薄海为家。
尽扫腥风杀气，依然放、红日光华。
回头看，山蹊水坞，缟带不随车。
鲸海波澄，棠阴日永，正宜坐啸雍容。
岁丰民乐，无讼到庭中。
试数循良自古，龚黄外、谁可追踪。
那堪更，恩均髦寿，良会此宵同。
璇穹。
占瑞处，荧煌五马，璀璨群公。
盛笙歌罗绮，共引髯翁。
只恐芝泥趣召，双旌展、猎猎飞红。
须知道，君王渴见，名久在屏风。
十载江湖，一朝簪组，宠荣曷称衰容。
圣恩不许。
归卧旧庐中。
慨念东山伴侣，烟霞外、久阔仙踪。
今何幸，相逢故里，谈笑一尊同。
吾州，真幸会，湖边贺监，海上黄公。
胜渭川遗老，绛县仙翁。
纵饮何辞烂醉，脸霞转、一笑生红。
从今后，婆娑化国，千岁乐皇风。
油幕初开，马辛旄前导，暂归梓里舂容。
致身槐揆，功在鼎彝中。
自是襟怀绝俗，今犹记、笔砚陈踪。
张高会，君恩厚赐，乐与故人同。
把麾，鄞水上，相看青眼，谁复如公。
况亲陪尊俎，笑接群翁。
坐上笙歌屡合，须拚到、晓日酣红。
公今去，恩波四海，桃李尽东风。
玉阙朝回，沙堤烟晓，碧幢光动军容。
虎符熊轼，行指七闽中。
假道吾乡我里，挥金事、思蹑前踪。
倾怀处，萤窗雪案，犹说昔年同。
相看，俱老大，襟期道义，不为王公。
念儿时聚戏，念已成翁。
取借玉壶美酒，还为寿、金盏翻红。
仍频祝，中书二纪，寰海振淳风。
复拥旌麾，重歌襦衤夸，满城长自春容。
搢绅耆旧，欢溢笑谈中。
尽道邦君恺悌，逍遥遂、湖海遐踪。
今朝会，公真乐善，屈意与人同。
恩勤，东道主，挥金汉傅，怀绶朱公。
引群仙环拱，欲寿吾翁。
春瓮初澄盎绿，春衫更、轻染香红。
持杯愿，归登绛阙，花萼醉春风。
翠竹茎疏，碧溪流浅，绮窗为尔时开。
依稀远岸，才见一点寒梅。
冷定半疑是雪，因风还度暗香来。
醉清兴，瘦策过桥，黄帽青鞋。
繁枝正微雨后，似怨人知晚，泪浥冰腮。
殷勤百绕，留连踏遍莓苔。
报道玉人睡觉，菱花初试晓妆台。
携归去，粉额殢人，比并轻抬。
清谈无限，林下逢人少。
骑马踏红尘，恁区区、何时是了。
名场利海，毕竟白头翁，山簇翠，水拖蓝，只个生涯好。
君侯洒落，卜筑开冰沼。
三径直危楼，遍岩隈、幽花香草。
风勾月引，余事作诗人，词歌雪，气凌云，寒瘦伦郊岛。
玉姬曾向瑶池舞。
轻掷霓裳忤王母。
从此烟霄飞鹤驭。
一来人世，有缘相遇，得得为鸳侣。
年年此际霞觞举。
彩笔香笺染新句。
休饵灵砂奔月去。
齐眉不老，直须携手，同上青冥路。
涌金斜转青云路。
溯衮衮、红尘去。
春色勾牵知几度。
月帘风幌，有人应在，唾线余香处。
年来不梦巫山暮。
但苦忆、江南断肠句。
一笑匆匆何尔许。
客情无奈，夜阑归去，簌簌花空雨。
年来减却风情大。
百样收心待不作。
恰恨仙翁停画舸。
雪中把酒，美人频为，浅破樱桃颗。
清歌谁许阳春和。
悄不放、遥空片云过。
惊落梁尘浑可可。
一声啭处，故园春近，桃李还知麽。
红蓼千堤挺蕊，苍梧一叶辞柯。
夜阑清露泻银河。
洗出芙蓉半朵。
解带初开粉面，绕梁还听珠歌。
心期端的在秋波。
想得今宵只我。
朱旂凤阙展，弄罢五弦，南薰敲竹。
雨糁桃蹊，钱浮荷沼，一瞬染成新绿。
玉皇香案吏，曾是时、鹤飞江国。
对此际，每丹霄效瑞，非烟郁郁。
卜筑。
陶山曲，凤榭月台，图画应难足。
绿绮春浓，青蛇星烂，肯便稳栖烟麓。
玳筵称寿，清皓齿、霏霏珠玉。
竞屈指，看芝封紫检，鸣驺入谷。
征鸿回北。
正雪洗烧痕，千岩匀绿。
鱼纵新漪，梅繁断岸，春到鉴湖一曲。
满城绣帘珠幌，暖响聒天丝竹。
渐向晚，放芙蕖千顷，交辉华烛。
贤牧。
棠阴静，康阜政成，褒诏来黄屋。
玉笋光寒，紫荷香润，人道此装须趣。
且出催花银漏，恣饮宝觥醽醁。
向明岁，看传柑归去，腰横金粟。
才过元夕。
送宴赏未阑，欢娱无极。
且莫收灯，仍休止酒，留取凤笙龙笛。
金马玉堂学士，当此同开华席。
最堪爱，是兰膏光在，金釭连壁。
难觅。
交欢处，杯吸百川，雅量皆京力敌。
老子衰迟，居然怀感，厚意怎生酬得。
况已倦游客路，一志归安泉石。
但屈指，愿诸贤衮绣，联飞鹏翼。
谯门残月。
正画角晓寒，梅花吹彻。
瑞日烘云，和风解冻，青帝乍临东阙。
暖响土牛箫鼓，夹路珠帘高揭。
最好是，看彩幡金胜，钗头双结。
奇绝。
开宴处，珠履玳簪，俎豆争罗列。
舞袖翩翻，歌声缥缈，压倒柳腰莺舌。
劝我应时纳祜，还把金炉香爇。
愿岁岁，这一卮春酒，长陪佳节。
雪消春浅。
听爆竹送穷，椒花待旦，系马合簪，鸣鸦列炬，几处玳筵开宴。
介我百千眉寿，齐捧玉壶金盏。
最奇绝，是小桃新坼，争妍粉面。
女伴。
频告语，守岁通宵，莫放笙歌散。
酒晕朝霞，寒欺重翠，却忆凤屏香暖。
笑拂满身花影，遥指珠帘深院。
待到了，道一声稳睡，明年相见。
凭高寓目。
爱屹起四窗，云南云北。
缥缈烟霞，萧森松竹，多少洞天岩谷。
著向十洲三岛，入海何妨登陆。
要知处，在皇家新赐，西湖一曲。
林麓。
真胜概，樊榭鹿亭，百卉生幽馥。
绿绮春浓，青蛇星烂，隔断世间尘俗。
笑呼羡门俦侣，时引宝觞醽醁。
醉和醒，但南山之寿，难忘勤祝。
我为劳生，自怜浪迹天涯遍。
如今春换。
又是孤萍断。
谁信年时，老子情非浅。
思量见。
画楼天远。
花倚夕阳院。
千里欢谣，使君美政高三辅。
沸天箫鼓。
笑拥锋车去。
卧辙攀辕，漫拟双旌住。
还知否。
禁林深处。
已辟金闺路。
翠幄园林，火云方绽南薰起。
玉轮天外。
夜色凉如水。
况有清歌，劝我尊浮蚁。
拚沈醉。
万花丛里。
一枕朦胧睡。
曾到蟾宫，玉轮乞得长随手。
数声轻叩。
已自锵琼玖。
最好长清，浑不惊秋候。
歌阑后。
那回辞酒。
笑把遮檀口。
衮绣蝉联三重客，朝回晓日曈昽。
绿杨门巷拥花骢。
喜承天上语，来作主人公。
况值瑶林风露爽，冰轮碾上晴空。
桂香和影堕金钟。
莫辞通夕醉，明日是秋中。
槛竹敲风初破睡，楚台梦雨精神。
背屏斜映小腰身。
山明双翦水，香满一钗云。
炉袅金丝帘窣地，绮窗秋静无尘。
半钩春笋带湘筠。
兰亭初写就，愁杀卫夫人。
绣幕罗裙风冉冉，象床毡幄低垂。
兽炉香袅锦屏围。
不贪欹钿枕，偏爱倚花枝。
软玉红绡轻暖透，温温翠袖扶持。
正堪安稳坐称时。
雨云忘峡梦，身境是瑶池。
画角梅花曲未终。
霜严飞落五更风。
谁知林外鸡三唱，推出红轮海上峰。
官一品，禄千钟。
此时分付荷重瞳。
更教赐子云南境，绝胜湖边九里松。
我本飘然出岫云。
挂冠归去岸纶巾。
但教名利休缰锁，心地何时不是春。
竹叶美，菊花新。
百杯且听绕梁尘。
故乡父老应相贺，林下方今见一人。
孔雀双飞敞画屏。
锦花裀上舞娉婷。
红绡袖暖琉璃滑，金鸭炉香椒桂馨。
丹脸渥，秀眉青。
平生阴德在遐龄。
如今便好添龟鹤，元是南箕一寿星。
晓日日童日龙花露稀。
明光已报敞金扉。
三千彩仗翔鸾舞，数百银袍振鹭飞。
开雉扇，正垂衣。
奏篇初得上彤墀。
胪传绕殿天颜喜，先折东风第一枝。
桂影团团光正满。
更似菱花，齐把匀娇面。
非镜非蟾君细看。
元来却是吴姬扉。
一曲阳春犹未遍。
惊落梁尘，不数莺喉啭。
好著红绡笼玉腕。
轻敲引入笙歌院。
乐府多传之。
惜其止叙藩方宴游之盛，而不及皇都。
真隐居士用韵以补其遗。
霞霄丹阙，瑞霭佳气，青葱如绮。
才半月、东君雨露，无限韶华生宝砌。
渐向晚、放烛龙掀舞，周币红蕖绀蕊。
况对峙、鳌峰赑屃，不隔蓬莱弱水。
圣主有乐升平意。
引芝华、双辇凝翠。
纷万俗、歌谣弦管，声混莺吟喧凤吹。
更漏永、正冰轮掩映，光接康衢万里。
似移下、一天星斗，妆点都城表里。
清警跸、忽登楼，簇彩仗、锦襦丝履。
看柑传万颗，恩浃王公近侍。
散异卉覆千官醉。
竞捧瑶觞起。
愿岁岁、今宵宴赏，春满山河百二。
当年尚父，一个便兴周。
今十倍，更何忧。
冲融道貌丹为脸，扶疏漆发黑盈头。
世方知，非熊老，聚吾州。
有智略、可从兹日用，有志愿、可从兹日酬。
天付我，怎教休。
琼浆且共飞千斛，蟠桃应得见三偷。
谅吾皇，恢复后，尽封侯。
歌舌莺娇，舞腰蜂细。
华堂是处皆颐指。
四弦独擅席中春，移船出塞声能继。
慢捻幽情，轻拢柔思。
其中有口传心事。
主人灯火下楼时，偏渠领略深深意。
双蛟画鼓催，一水银蟾满。
见夺锦标回，却倚花枝看。
已擘冷金笺，更酹玻璃碗。
归去诧乡关，不负平生眼。
片帆初落甬勾东。
碧湖空。
满汀风。
回首一川，银浪飐孤篷。
且驾两椽烟雨里，凭曲槛，浥空濛。
闲移拄杖上晴峰。
莫匆匆。
伴冥鸿。
笑指家山，萍叶藕花中。
脚力倦时呼小艇，归棹稳，月朦胧。
祝寿祝寿。
筵开锦绣。
拈起香来玉也似手。
拈起盏来金也似酒。
祝寿祝寿。
命比乾坤久。
长寿长寿。
松椿自此碧森森底茂。
乌兔从他汨辘辘底走。
长寿长寿。
翠空缥缈虚无，算唯海上蓬瀛好。
琼瑶宫阙。
蕊珠台榭，玲珑缭绕。
弱水沈冥，瑞云遮隔，几人曾到。
四明中，自有神仙洞府，烟霞里、知多少。
堪笑当年狂客，爱休官、何须入道。
婆娑绿发垂肩，著甚黄冠乌帽。
花底金船，月边玉局，尽能迟老。
待丹成九转，飘然驾鹤，却游三岛。
平湖渺渺烟波，是中只许神仙住。
人间空爱，夭桃繁李，雪飞红雨。
谁信壶天，靓妆玉貌，春光容与。
似佳人才子，青冥步稳，同携手、成欢聚。
老子时来宴赏，拥笙歌、留连尊俎。
乌纱压倒，香云簪遍，知他几度。
多谢东君，肯教满架，长情相处。
更须拚痛饮，年年此际，作芳菲主。
鄞有壶天，景传图画，声著海县。
四面攒峰，皆七十二，各在窗中见。
祥云拥蔽，飞泉缭绕，咫尺似天涯远。
如今向、仙家觅得，挈来十洲东畔。
虚无缥缈，蓬莱方丈，所喜只居隔岸。
羽幰垂珠，琼车织翠，长是陪嘉宴。
豺狼远迹，风波不作，日月御轮须缓。
且衔杯、称贤乐圣，度兹岁晚。
瑞云绕。
四窗好。
何须隔水寻蓬岛。
日常晓。
春不老。
玉蕊楼台，果是无尘到。
没智巧。
没华妙。
个中只喜风波少。
清尊倒。
朱颜笑。
回首行人，犹在长安道。
一箭舜弦风，向晓来、轻寒初报麦秀。
蝶股歇花须，韶光老，莺声倦闻呼友。
池塘绿暗，数竿粉节天然瘦。
对兹美景，爱清歌妙曲，千钟芳酒。
谁知别是壶中，缭画阁朱栏，烟谷云岫。
三岛十洲东，青霄上，神工幻成岩窦。
瑶台阆苑，翠旌羽葆频相就。
世凡洗断，教乌兔从今，迟迟飞走。
三岛烟霞，十洲风月，四明古号仙乡。
萦纡雉堞，中涵一片湖光。
绕岸异卉奇芳。
跨虹桥、隐映垂杨。
玉楼珠阁，冰帘卷起，无限红妆。
龙舟两两飞扬。
见飘翻绣旗，歌杂笙簧。
清尊满泛，休辞饮到斜阳。
直须画蜡荧煌。
况夜深、不阻城隍。
且拚沈醉，归途便教，彻晓何妨。
夕阳影里东风软，骄马趁香车。
看花妆镜，藏春绣幕，百万人家。
夜阑归去，星繁绛蜡，珠翠鲜华。
笙歌不散，疏钟隐隐，月在梅木牙。
骄云不向天边聚，密雪自飞空。
佳人纤手，霎时造化，珠走盘中。
六街灯市，争圆斗小，玉碗频供。
香浮兰麝，寒消齿颊，粉脸生红。
一箭和风，秾熏许多春意。
闹蛾儿、满城都是。
向深闺，争翦碎、吴绫蜀绮。
点妆成，分明是、粉须香翅。
玉容似花，全胜故园桃李。
最相宜、鬓云秋水。
怎教他，却去与、庄周同睡。
愿年年，伴星球、烂游灯市。
玉屑轻盈，鲛绡霎时铺遍。
看仙娥、骋些神变。
咄嗟间，如撒下、真珠一串。
火方然，汤初滚、尽浮锅面。
歌楼酒墟，今宵任伊索唤。
那佳人、怎生得见。
更添糖，拚折本、供他几碗。
浪儿门，得我这些方便。
云淡天低，疏雨乍霁，桃溪嫩绿蒙茸。
珠帘映画毂，金勒耀花骢。
绕湖上、罗衣隘香风。
擘波双引蛟龙。
寻奇处，高标锦段，各骋英雄。
缥缈初登彩舫，箫鼓沸，群仙玉佩丁东。
夕阳中、拚一饮千钟。
看看见、璧月穿林杪，十洲三岛舂容。
醉归去，双旌摇曳，夹路金笼。
小院春风不老。
鹊碧霓裳缥缈。
雪脸间朱颜，各自一般轻妙。
忒掉。
忒掉。
真个一双两好。
琼肌太白，浅著鹅黄罩。
金缕檀心更天巧。
算同时、虽有似火红榴，争比得、淡妆伊家轻妙。
兴来清赏处，无限真香，可惜生教生闽峤。
这消息、纵使移向蒸沈，终不似凭栏，披襟一笑。
若归去长安诧标容，单道胜、酴醿水仙风貌。
纪今辰高会，屈指三朝，更逢重九。
珠履瑶簪，聚一天星斗。
菊蕊含芳，桂花笼艳，有美容争秀。
衮绣堂中，蓬壶影里，异香喷兽。
况是清朝，太平真主，治享雍熙，眷深耆旧。
恩锡兼金，遣星轺东走。
咫尺威光，下拜归美，愿我皇眉寿。
自此重裁，谢笺千纸，年年回奏。
春恨不禁听杜宇。
买舟忽觅东鄞路。
一笑轻帆同野渡。
频回顾。
吴山越岫俱眉妩。
何事匆匆分袂去。
夫君小隐临烟渚。
明夜月华来行坞。
相思处。
还应梦属清江舻。
雪中蓓蕾嫣然，美人莫恨春容少。
化工消息，只须些子，阳和便了。
文杏徒繁，牡丹虽贵，敢夸妍妙。
看冰肌玉骨，诗家漫道，银蟾莹、白驹皎。
楼上角声催晓。
是东皇、丝纶新草。
青旂苍辂，欲临东阙，遣伊先到、排斥风霜，扫除氛雾，直教闻早。
算功高调鼎，不如竹外，一枝斜好。
三春正美。
是霁景融和，韶华如绮。
夹岸香红，登墙粉白，开遍故园桃李。
画舸绣帘高卷，锦毂朱轩低倚。
对此际，向池台好处，争倾绿蚁。
醉里。
须醒悟，些子芳菲，造物都谩你。
一瞬光阴，霎时蜂蝶，还付落花流水。
我有大丹九转，真个长春不死。
待得了，把高歌清赏，随缘而已。
提壶漫欲寻芳去。
桃红柳绿年年事。
唯有列仙翁。
清明本在躬。
何须从外讨。
皮里阳秋好。
堪羡个中人。
无时不是春。
天气正清和，庆西乾、释迦如来出世。
毓质向金盆，祥云布、层霄九龙喷水。
东传震旦，正令此日人人记。
露盘百卉拥金容，香汤争来拂洗。
谁知这个因缘，化众生令求，尘埃脱离。
一点本昭昭，当须向、兹时便知瞥地。
何烦费手，自然作个惺惺底。
若犹未晤，且管令师僧，八丈十二。
银涛渐溢江南路。
泛短棹、轻帆去。
破块跳珠知几度。
竹窗新粉，藕池香碧，应在云深处。
萧萧鹤发虽云暮。
曾得神仙悟真句。
久视长生亲见语。
离愁扫尽，更无慵困，怕甚黄梅雨。
符箓玉搔头，艾虎青丝鬓。
一曲清歌倒酒莲，尚有香蒲晕。
角簟碧纱厨，挥扇消烦闷。
唯有先生心地凉，不怕炎曦近。
金乌玉兔，时当几望，只是光明相与。
天孙河鼓事应同，又岂比、人间男女。
精神契合，风云交际，不在一宵欢聚，乘槎曾得问星津，为我说、因缘如此。
霁天风露好。
乍暑退西郊，凉生秋早。
银潢炯云杪。
拥香车鹊翅，凌波初到。
清歌缥缈。
凭危阁、新蟾吐曜。
有盈尊美酒，蛛丝钿合，拜舞竞分天巧。
堪笑。
世间痴绝，不识人中，拙是珍宝。
多愁易老。
都缘是，不闻道。
骋些儿机智，遭他驱使，毕竟辛勤到了。
又何如，百事无能，是非较少。
碧天似水，看常娥摩出，一轮寒璧。
桂魄扶疏光照耀，尘界都成银色。
万象森罗，羞明卷彩，黯淡唯今夕。
风高露重，井梧湿翠时滴。
谁信鹤发婆娑，鄮峰真隐，对影为三益。
虎绕龙蟠丹就后，一颗清辉的国。
不养银蟾，不关玉兔，到处无亏蚀。
三千行满，也能飞上璇极。
过横塘。
见红妆翠盖，柄柄擎香。
月娥有意，暮霭收尽银潢。
一轮高挂，且放同、千里清光。
秋中气爽天凉。
露凝玉臂，风拂云裳。
老子通宵不忍睡，把青尊小酌，仍更思量。
自家活计，幸有无限珍藏。
大千世界，静极后、普现十方。
圆明不损毫芒。
精神会处，独坐胡床。
池台非雾。
缥缈双溪路。
家在江南佳丽处。
看取谢公风度。
蟠桃酒酝千秋。
金伙欲上迟留。
笑待锦花裀上，双鸾舞彻梁州。
翠蛾雪柳。
鬓影春风透。
灯火千门辉绮绣。
移下一天星斗。
剩拚连夜欢游。
金波欲上迟留。
且看香梅影底，双鸾舞彻梁州。
万花如绣。
淑景熏晴昼。
一曲齐称千岁寿。
欢拥两行红袖。
当年西府横翔。
急流稳上仙乡。
笑阅石番溪日月，行看尚父鹰扬。
当年桂籍。
同展摩云翼。
位冠洪枢情似昔。
肯共一尊瑶席。
经纶素韫胸中。
筹帷小试成功。
已殄黄池小丑，行收沙漠肤功。
吾皇睿哲。
廷有真三杰。
同向清时扬茂烈。
掩迹皋陶夔契。
联镳忽访山樊。
凉生花底清尊。
太史明朝日奏，台星皆聚柴门。
南阳宾友。
道旧须尊酒。
一曲为公千岁寿。
弦索春风纤手。
忠谋黼黻明昌。
英词锦绣肝肠。
帝所盛推颇牧，人间尤重班扬。
冻云著地静无风。
簌簌坠遥空。
无限人间险秽，一时为尔包容。
凭高试望，楼台改观，山径迷踪。
唯有碧江千里，依然不住流东。
东篱寿菊金犹浅。
对南山、把酒开新宴。
绛阙丛霄，玉书丹篆。
坐间俱是神仙伴。
童颜绿发何曾变。
喜婴儿姹女交相恋。
寄语诗翁，茱萸重看。
明年此会人人健。
结柳送穷文，驱傩吓鬼。
爆火熏天漫儿戏。
自家炉鼎，有却冷清清地。
腊月三十日，如何避。
且与做些，神仙活计。
铅汞收添结灵水。
跳丸日月，一任东生西委。
玉颜长向此，迎新岁。
梅萼冰融，柳丝金浅，绪风还报初春。
木君青旆，猎猎下苍旻。
亲奉虚皇妙旨，将枯朽、咸与维新。
须臾见，芳效乐圃，生气遍无垠。
青丝，行白玉，一杯介寿，红浪粼粼。
便安排歌舞，蝶翅莺唇。
别有神仙窟宅，乾坤内、充满氤氲。
功成处，花开不老，酒熟镇甘醉。
光阴转指。
百岁知能几。
儿时童稚，老来将耄矣。
就中些子强壮，又被浮名牵系。
良辰尽成轻弃。
此何理。
若有惺惺活底，必解自为计。
清尊在手，且须拚烂醉。
醉乡不涉风波地。
睡到花阴正午，笙歌又还催起。
玉瓮新醅翻绿蚁。
滴滴真珠，便有香浮鼻。
欲把盈尊成雅会。
更须寻个无愁地。
况是赏心多乐事。
美景良辰，又复来相值。
料得天家深有意。
教人长寿花前醉。
自古圣贤皆寂寞，只教饮者留名。
万花丛里酒如渑。
池台仍旧贯，歌管有新声。
欲识醉乡真乐地，全胜方丈蓬瀛。
是非荣辱不关情。
百杯须痛饮，一枕拚春酲。
一盏阳和，分明至珍无价。
解教人、口罗哩哩口罗。
把胸中，些磊块，一时镕化。
悟从前，恁区区，总成虚假。
何妨竟夕，交酬玉觞金斝。
更休辞、醉眠花下。
待明朝，红日上，三竿方罢。
引笙歌，拥珠玑，笑扶归马。
瑞烟笼绣幕。
正玳席欢燕，觥筹交错。
高情动寥廓。
恣清谈雄辩，珠玑频落。
锵锵妙乐。
且赢取、升平快乐。
又何辞、醉玉颓山，是处有人扶著。
追念抟风微利，画饼浮名，久成离索。
输忠素约。
没材具，漫担阁。
怅良辰美景，花前月下，空把欢游蹉却。
到如今、对酒当歌，怎休领略。
桃李繁华，芰荷清净，景物相继。
霜后橙黄，雪中梅绽，迤逦春还至。
寻思天气，寒暄凉燠，各有一时乐地。
如何被，浮名牵役，此欢遂成抛弃。
如今醒也，扁舟短棹，更有篮舆胡倚。
到处为家，山肴社酒，野老为宾侣。
三杯之后，吴歌楚舞，忘却曳金穿履。
虽逢个、清朝贵客，也须共来一醉。
闲忙两字无多子。
叹举世、皆由此。
逐利争名忙者事。
廛中得丧，仕中宠辱，无限非和是。
谁人解识闲中味。
雪月烟云自能致。
世态只如风过耳。
三杯两盏，眼朦胧地，长向花前醉。
和靖重湖，知章一曲，浙江左右为邻。
绣鞯彩舰，只许日寻春。
正好厌厌夜饮，都寂静、没个游人。
夫何故，欢阑兴阻，只为隔城闉。
堪嘉，唯甬水，回环雉堞，中峙三神。
更楼台缭岸，花柳迷津。
不惜频添画烛，更深看、舞上华裀。
拚沈醉，从他咿喔，金距报凌晨。
柴作疏篱，茅编小屋，绕堤苦竹黄芦。
老翁蜗处，却自乐清虚。
理钓何妨钩直，据琴又、不管弦无。
逍遥处，都捐世虑，忘我亦忘渠。
雨余。
添美景，眉横山妩，脸媚花腴。
笑凡间粉黛，浓抹轻涂。
客至三杯薄酒，欲眠后、一枕蘧蘧。
起来见，龟翻鹤舞，却是寿星图。
欹枕不成眠，得句十分清绝。
一夜酸风阁花，酝江天飞雪。
晓来的白乐看枝头，老蚌剖明月。
帝所待调金鼎，莫教人轻折。
对竹擘吟笺，正是赏梅时节。
便把这些清致，作东湖三绝。
帝家金鼎待调羹，何似且休折。
却爱玉楼清弄，褪霏霏香雪。
枝头蓓蕾，褪红绡微露，江南春色。
多谢东风吹半朵，来入骚人瑶席。
粉脸轻红，芳心羞吐，别有真消息。
妆台帘卷，寿阳著意留得。
好是雪满群山，玉纤频捻，泛清波文鹢。
深院相逢人尽道，标格都从天锡。
梦蝶徒劳，霜禽休妒，争奈伊怜惜。
高楼谁倚，寄言休为横笛。
腊天寒，晓风劲，幽香频吐。
精神绰约，谁羡姑射居处。
江南探春独步。
恨无侣。
微语。
又谁管、雪势霜威埋妒。
且图少陵东阁作诗苦。
拟烦玉纤轻拗、宁相许。
惜取。
栏干遍倚，月淡黄昏，水边清浅，不放红尘染污。
似名画手丹青，罢施缃素。
不随艳卉，强媚韶光一瞬，飘荡无据。
只恐金门，宝鼎方调，时时来觑。
便把枝头，豆颗朝天去。
一握钩儿能几何。
弓弓珠蹙杏红罗。
即时分惠谢奴哥。
香压幽兰兰尚浅，样窥初月月仍多。
只堪掌上恹琼波。
珠履三千巧斗妍。
就中弓窄只迁迁。
恼伊划袜转堪怜。
舞罢有香留绣褥，步余无迹在金莲。
好随云雨楚峰前。
湿翠湖山收晚烟。
月华如练水如天。
兴来催上钓鱼船。
青箬一尊汀草畔，霜筠数曲渚花边。
更于何处觅神仙。
梁武憨痴达摩呆。
个中消息岂容猜。
九年面壁口慵开。
只履却寻归路止，一花原不是君栽。
这回枉了一遭来。
索得玄珠也是呆。
人人有分莫胡猜。
顶门一眼镇长开。
路断玉关无辙迹，雪埋葱岭没根栽。
始称达摩不曾来。
胜概朱楹俯碧湖。
萧萧风月一尘无。
只堪绿蚁满尊浮。
况是小春天正爽，杖藜相与探梅初。
半皴枝上未成珠。
远岫数堆苍玉髻。
平湖千顷碧琉璃。
笙歌催我上船时。
载月有如浮玉鉴，采莲还复拥燕脂。
更于何处觅瑶池。
报道东皇初弭节，芳思满凌晨。
争看钗头彩胜新。
金字写宜春。
四坐行盘堆白玉，纤手自和匀。
恰似蟾宫妙丽人。
将月出浮云。
吾乡我里。
偕老真无比。
宴席展，欢声起。
蕊宫仙子绕，玉砌莱衣戏。
称贺处，眉心竞指朱书字。
忆昔西周吕。
年纪虽相似。
独自个，谁为侣。
如今双凤老，堪引同螺醉。
彭祖寿，十分方一从头纪。
喜泉通碧甃。
秫刈黄云，酿成芳酎。
瑞霭凝香，更阳和钟秀。
晓瓮寒光，夜槽清响，听颔珠频溜。
昼锦堂深，聚星筵启，一觥为寿。
况此神仙，蕊宫俦侣，玉殿英游，尽皆亲旧。
赢得开怀，对良辰握手。
醉席淋漓笑语，都不问、欲残更漏。
绣幕春风，轻丝美韵，明朝还又。
寥廓澄清。
人正在、瑶台第一层。
瑞霭深处，蕊宫掩映，金碧觚棱。
异花非世种，蔼剩馥、紫雾飞腾。
有仙驾，过吾庐环堵，少驻云軿。
俄惊。
重壶叠巘，顿然潇洒俗尘清。
佩环声里，宝觥潋滟，舞态娉婷。
祝言千岁寿，仍更予、五福川增。
返蓬瀛。
问今朝兹会，昔日谁曾。
摘索衣裳宫样。
生得脸儿福相。
容止忒精神，一似观音形像。
归向。
归向。
见者擎拳合掌。
粉脸霞生一缕。
掩映绿云秋水。
言语更雍容，具足十分娇美。
无比。
无比。
要比除非镜里。
红杏白梨肌理。
时样新妆淡伫。
真个是观音，少个杨枝净水。
欢喜。
欢喜。
尽此一钟醇美。
罗袜半钩新月。
更把凤鞋珠结。
步步著金莲，行得轻轻瞥瞥。
难说。
难说。
真是世间奇绝。
试把珠帘低卷。
宛见梅妆粉面。
绿绕更红围，齐捧瑶卮来劝。
堪羡。
堪羡。
此是神仙阆苑。
一笑尊前相语。
莫遣良辰虚度。
饮兴正浓时，兔碗聊分春露。
留住。
留住。
催办后筵歌舞。
藻涧蟾光动，松风蟹眼鸣。
浓熏沈麝入金瓶。
泻出温温一盏、涤烦膺。
爽继云龙饼，香无芝术名。
主人襟韵有余清。
不向今宵忘了、淡交情。
小槽春酿香红。
良辰飞盖相从。
主人着意在金钟。
茗碗作先容。
欲到醉乡深处，应须仗、两腋香风。
献酬高兴渺无穷。
归骑莫匆匆。
梦魂飞过屏山曲。
见依旧、如花似玉。
天寒翠袖依修竹。
两点春山斗绿。
披衣起、闲愁万斛。
正月淡、梅花照屋。
重温绣被薰清馥。
不管明烧画烛。
忆昔来时双髻小，如今云鬓堆鸦。
绿窗冉冉度年华。
秋波娇殢酒，春笋惯分茶。
居士近来心绪懒，不堪老眼看花。
画堂明月隔天涯。
春风吹柳絮，知是落谁家。
试凭阑干春欲暮，桃花点点胭脂。
故山凝望水云迷。
数堆苍玉髻，千顷碧琉璃。
我本清都闲散客，蓬莱未是幽奇。
明朝归去鹤齐飞。
三山乘缥缈，海运到天池。
庭梧叶密未惊秋。
风雨潇潇特地愁。
愁绪如丝无尽头。
思悠悠。
怅望王孙空倚楼。
举案家风未肯低。
清心端自秀深闺。
芝兰玉树宁馨儿。
早岁安禅灵照女，静中经卷手常携。
声名要与断机齐。
雅称诗人美孟都。
清新幽韵比来无。
新来学得绣工夫。
经卷但知从阿母，醉来翁已要人扶。
尚能把盏劝屠苏。
说似当年老季伦。
君家虽富客常贫。
何曾一笑任吾真。
酒满罢留天下士，词新空赋坐中春。
谁能绝笔更书麟。
宛如姑射人冰雪。
知公不负佳风月。
莫放漏声残。
清风生坐间。
赏春心未足。
翦尽尊前烛。
此乐自难忘。
一觞还一觞。
二陆起云间，千载风流人物。
未似一门三凤，向层霄联翼。
贞元朝士苦无多，公今未华发。
重向紫宸朝路，立鹓鸾前列。
右朱参议。
淮上五分符，名在图书东壁。
坐对书成多暇，写青箱千帙。
一杯先为祝东风，丹诏来朝夕。
何处称公挥翰，定北扉西掖。
右郑直阁。
阀阅盛中州，冠冕共推华族。
耐久松筠交契，更襟怀金玉。
诸儒皆自愧虚前，小试暂符竹。
行看世官入践，继西枢前躅。
右虚楚州。
分手又三秋，犹记花时歌别。
每念征帆归晚，误五湖风月。
清江休望使君来，指日趋天阙。
土胥玉翁冰相映，看紫薇花发。
右朱临江。
襟韵绝纤尘，炯炯夜光明月。
合是紫荷持橐，侍丹墀清切。
暗香疏影想公家，人与梅超绝。
酒罢帝城早去，占百花先发。
右林删定。
今雨几人来，冰霰更凝寒色。
门外车多长者，顿光生蓬荜。
缤纷飞雪更初梅，特特为留客。
惟恨坐无华馔，只平时真率。
隈岩侧。
怪生小院香来别。
香来别。
嫩黄细细，商量齐发。
佳人敛笑贪先折。
重新为阉斜斜叶。
斜斜叶。
钗头常带，一秋风月。
春波浅碧涨方池。
池台深锁烟霏。
缓歌争胜早莺啼。
客忍轻归。
合坐香凝宿雾，垫巾梅插寒枝。
渐西蟾影漾余辉。
醉倒谁知。
豆蔻梢头春正早。
敛修眉、未经重扫。
湖山清远，几年牢落，风韵初好。
慢绾垂螺最娇小。
是谁家、舞腰袅袅。
而今莫谓，春归等闲，分付。
趁拍舞初筵。
柳袅春烟。
街头桃李莫争妍。
家本凤楼高处住，锦瑟华年。
不用抹繁弦。
歌韵天然。
天教独立百花前。
但愿人如天上月，三五团圆。
倾国与倾城。
袅袅盈盈。
歌喉巧作断肠声。
看尽风光花不语，却是多情。
家近董双成。
三妙齐名。
谁教蜂蝶漫经营。
留取无双风味在，真是琼英。
草圣与诗余。
清韵谁如。
生绡团扇倩谁书。
月湛素华天似水，深院凉初。
人散晚钟疏。
后约还虚。
良宵忍放枕鸾孤。
要得相逢除是梦，有梦来无。
小泊横塘日欲斜。
一枝犹有未残花。
几年燕子无消息，今日飞来王谢家。
歌水调，韵琵琶。
声声都是苑年华。
钗头杏子今如许，翦烛裁诗莫问他。
间世麒麟降自天。
光辉列宿灿初躔。
他年身致夔龙列，少日心存翰墨边。
簪彩笔，照金莲。
词华当使思如泉。
未论耸壑昂霄事，且与衰翁慰暮年。
冰清玉映，自是闺房秀。
十里卷朱帘，好紫陌、家家未有。
天然情素，高压一城春，花艳丽，月精神，梅韵腰肢瘦。
曲屏虚幌，枉著鸳鸯绣。
不是不相逢，泪空滴、年年别袖。
从他兰菊，秋露与春风，终不似，玉人人，一片心长久。
华栋一何丽，移下小壶天。
几多曲房新户，缥缈似当年。
曾是使君风度，元有胸中丘壑，六月竹风寒。
一洗筝笛耳，歌舞粲筵间。
坐中客，醒复醉，听无眠。
已回归梦，犹复袅袅记清圆。
尚想饮中仙子，来处余香飘坐，胜韵此双全。
为寄月华语，难与并婵娟。
智夫醉凝眸。
正行云遮断，澄练江头。
皓月今宵何处，不管中秋。
朱阑倚遍，又微雨、催下危楼。
秋风空响更筹。
不将好梦，吹过南州。
浮远轩窗异日到，山空云净，江远天浮。
别去客怀，无赖准拟开愁。
冰轮好在，解随我、天际归舟。
何须舞袂歌喉。
一觞一咏，谈笑风流。
正西山、雨过弄晴景，竹屋贯斜晖。
问谁将千斛，霏瑛落屑，吹上花枝。
风外青鞋未熟，鼻观已先知。
挠损江南客，诗面难肥。
两句林边倾盖，笑化工开落，尤甚儿嬉。
叹额黄人去，还是隔年期。
渺飞魂、凭谁招取，赖故人、沈水煮花瓷。
犹堪待，岭梅开后，一战雄雌。
灰飞山解竹。
庆群阴消尽，新阳来复。
云物呈祥连瑞霭，烟气纷纷馥馥。
紫陌香衢，朱檐影里，罗绮花成簇。
岭梅惊暖，数枝争绽寒玉。
有人袅袅盈盈，今朝特地，为我新妆束。
娇倚银床添绣线，长喜修眉舒绿。
不道多情，锦屏罗幌，难得欢生足。
谁知今夜，玉壶银漏催促。
江南春早，尚余寒门巷，杨花飘逐。
一色初梅开尽也，不数芳园红绿。
珍重骚人，幽怀分寄，高韵歌黄竹。
六花羞避，满笺凌乱琼玉。
应念有客长安，履穿东郭，无与怜穷独。
鼓棹前溪非兴尽，寒怯水栖岩宿。
咫尺君家，瑶田无径，冰柱排银屋。
瓮头春到，唤回晚梦清熟。
金滕事业。
庆丹青千载，勋在王室。
圣主英明平万国，天产非常人物。
岳渎分灵，熊罴符梦，五百年方出。
致君尧舜，要须纯用经术。
须信凤阁仙人，风流文采，蔼家声如昔。
献纳司存持禁橐，合历三台清秩。
倦宿承明，乞麾临郡，暂辍金闺直。
五云深处，一星今在南极。
试六花院落。
正柳绵飘坠，因风无著。
吴王旧城郭。
记乌衣门巷，小桥帘幕。
他州寥索。
漫等闲、桃英杏萼。
认幽香来处，群芳尽掩，蕙心先觉。
行乐。
燕雏莺友，浪语狂歌，休休莫莫。
兰房绣幄。
添新恨，念前约。
殢十分芳景，十分春意，休惜十分共酌。
任十分、吹老寒梅，戍楼画角。
静练平千顷，华栋俯中流。
凌晨画戟，来看宿雨断虹收。
八九胸中云梦，三千笔端风月，无处快凝眸。
笑咏一堂上，挥尘气横秋。
俯危阑，红日下，暮云稠。
无穷伟观，只应天意为君谋。
容我时醒时醉，独泛微烟微雨，浩荡逐轻鸥。
不羡岳阳胜，丹碧耸层楼。
清远湖山佳丽人。
柳边花下复清晨。
向前犹有几多春。
祓禊秋千时节近，管弦歌舞一回新。
未嗔狂客污车茵。
铃閤寻盟未肯寒。
鹢首驻江干。
云烟翰墨，风流尊俎，不放更残。
金声掷地西清老，天未许终闲。
知音素赏，当筵一曲，流水高山。
门巷乌衣应好在，风韵尚依然。
知是蓬瀛第几仙。
秀色粲当筵。
索句濡毫云閤里，清坐袅炉烟。
谁赋回文第二篇。
除是见娟娟。
人间世，偶然攘臂来游。
何须恁、乾坤角抵，又成冷笑俳优。
且宽心、待他天命，谩鼓舌、夸吾人谋。
李广不侯，刘蕡未第，千年公论合谁羞。
往矣瓦飘无意，甑堕懒回头。
真堪笑，直钩论议，圆枘机筹。
幸斯道、元无得丧，壮心岂有沈浮。
好温存、困中节概，莫冷落、穷里风流。
酒滴真珠，饭钞云子，醉饱卧信缘休。
归去也，幅巾谈笑，卒岁且优游。
循环事，亡羊须在，失马何忧。
武仙花县谒凫仙。
急招横渡船。
重门心理掩讼庭闲。
虚檐群雀喧。
金屋畔，玉阑边。
新春桃李妍。
主人情重客无缘。
销魂空黯然。
瘴气如云。
暑气如焚。
病轻时、也是十分。
沈疴恼客，罪罟萦人。
叹槛中猿，笼中鸟，辙中鳞。
休负文章，休说经纶。
得生还、已早因循。
菱花照影，筇竹随身。
奈沈郎尫，潘郎老，阮郎贫。
名利场中空扰扰。
十年南北东西道。
依旧缘山尘扑帽。
空懊恼。
羡他陶令归来早。
归去来兮秋已杪。
菊花又绕东篱好。
有酒一尊开口笑。
虽然老。
玉山犹解花前倒。
潇洒带霜枝，独向岁寒时节。
触目千林憔悴，更幽姿清绝。
多才应赋得天真，落笔惊风叶。
从此绿窗深处，有一梢秋月。
送客过江村，况值重阳佳节。
向晚西风萧瑟，正离人愁绝。
尊前相顾惜参商，引十分蕉叶。
回首高阳人散，负西楼风月。
饮兴正阑珊，正是挥毫时节。
霜干银钩锦句，看壁间三绝。
西风特地飒秋声，楼外触残叶。
匹马翩然归去，向征鞍敲月。
璧月挂秋宵。
丹桂香飘。
广寒宫殿路迢迢。
试问嫦娥缘底事，欲下层霄。
兰玉自垂髫。
拜命当朝。
神仙会里且逍遥。
分取壶中闲日月，来伴王乔。
菊捻黄金嫩，杯倾琥珀浓。
良辰何处寄萍踪。
短艇飘摇一叶、浪花中。
凤阙游娃馆，幽坡赏梵宫。
当年乐事总成空。
目断天边想像、意可穷。
富贵本无心，何事故乡轻别。
空惹猿惊鹤怨，误松萝风月。
囊锥刚强出头来，不道甚时节。
欲命巾车归去，恐豺狼当辙。
桥上水光浮雪。
桥下柳阴遮月。
梦里去寻香，露冷五更时节。
胡蝶。
胡蝶。
飞过闲红千叶。
忆被金尊劝倒。
灯下红香围绕。
别后有谁怜，一任春残莺老。
烦恼。
烦恼。
肠断绿杨芳草。
小桃小杏红，和雨和烟瘦。
不是点燕脂，素面偏宜酒。
也是惯伤春，可惜闲时候。
正要画眉人，与作双蛾斗。
新花上苑枝，枝上娇莺语。
日日抱花心，啄破燕脂雨。
莺飞莺去时，谁与花为主。
守等却飞来，再见花开处。
今年花发时，燕子双双语。
谁与卷珠帘，人在花间住。
明年花发时，燕语人何处。
且与寄书来，人往江南去。
荷花人面红，月影波心见。
扇子倒拈来，敲落红香片。
窗下翦灯花，今日眉深浅。
留得镜中看，蹙破春山远。
斟别酒，问东君。
一年一度一回新。
看百花，飘舞茵。
斟别酒，问行人。
莫将别泪裛罗巾。
早归来，依旧春。
花飞飞。
絮飞飞。
三月江南烟雨时。
楼台春树迷。
双莺儿。
双燕儿。
桥北桥南相对啼。
行人犹未归。
红藕丝。
白藕丝。
艾虎衫裁金缕衣。
钗头双荔枝。
鬓符儿。
背符儿。
鬼在心头符怎知。
相思十二时。
花深红。
花浅红。
桃杏浅深花不同。
年年吹暖风。
莺语中。
燕语中。
唤起碧窗春睡浓。
日高花影重。
鸾镜愁添眉黛，罗裙瘦减腰肢。
一回见了一回病，弹指误佳期。
醉里懵腾泪洗，梦中著摸魂飞。
一春多少闲风雨，亭院落花时。
绣阁和烟飞絮，粉墙映日吹红。
花花柳柳成阴处，休恨五更风。
絮点铺排绿水，红香收拾黄蜂。
留春尽道能留得，长在酒杯中。
飘飘仙袂缕黄金。
相对弄清音。
几度教人误听，当窗绿暗红深。
一声梦破，槐阴转午，别院深沈。
试问绿杨南陌，何如紫椹西林。
绿杨庭院觉深沈。
曾听一莺吟。
今夜却成容易，双莲步步摇金。
歌声暂驻，颦眉又去，无计重寻。
应恨玉郎殢酒，教人守到更深。
凌波庭院藕香残。
银烛夜生寒。
两点眉尖新恨，别来谁画遥山。
南楼皓月，一般瘦影，两处凭阑。
莫似桃花溪畔，乱随流水人间。
红映阑干绿映阶。
闲闷闲愁，独自徘徊。
天涯消息几时归，别后无书有梦来。
后院棠梨昨夜开。
雨急风忙次第催。
罗衣消瘦却春寒，莫管红英，一任苍苔。
百濯香残恨未消。
万绪千丝，莲藕芭蕉。
临岐犹自说前时，轻翦乌云解翠翘。
雨意重来风已飘。
南陌行人折柳条。
此间无计可留连，枕上今宵。
马上明朝。
天低日暮。
清商一曲行人住。
著人意态如飞絮。
才泊春衫，却被风吹去。
朝期暮约浑无据。
同心结尽千千缕。
今宵魂梦知何处。
翠竹芭蕉，又下黄昏雨。
烟柳疏疏人悄悄，画楼风外吹笙。
倚阑闻唤小红声。
熏香临欲睡，玉漏已三更。
坐待不来来又去，一方明月中庭。
粉墙东畔小桥横。
起来花影下，扇子扑飞萤。
六曲阑干垂手处，烛光花影疏疏。
一尊共饮记当初。
彩毫浓点，双带要人书。
日暮不来朱户隔，碧云高挂蟾蜍。
琴心密约总成虚。
醉中言语，醒后忆人无。
有宅一区家四壁，年年花柳深村。
父兄随处宴鸡豚。
折腰归去，何苦傍侯门。
拟射九乌留白日，假饶立到黄昏。
卧龙老矣及三分。
不如把手，堂上宴芳尊。
子孙三十八人九九之年逢降庆，生年生日同时。
金花紫诰鬓银丝。
乞身香火地，日戏老莱衣。
浑舍集成千岁会，子孙三世庭闱。
共将春酒祝金卮。
蟠桃三月暮，莫怪看花迟。
江草抽心，江云弄碧，江波依旧东流。
别筵初散，行客上兰舟。
休唱阳关旧曲，青青柳、无限轻柔。
应争记，三年乐事，珠翠拥鳌头。
离愁。
知几许，花梢著雨，红泪难收。
看烟火吴天，万里悠悠。
一望珠宫绛阙，蓬莱路、应在皇州。
仍回首，蜀山万点，明月满南楼。
辘轳轭轭门前井。
不道隔窗人睡醒。
柔弦无力玉琴寒，残麝彻心金鸭冷。
一莺啼破帘栊静。
红日渐高槐转影。
起来情绪寄游丝，飞绊翠翘风不定。
一春闲却花时候。
小阁幽窗长独守。
晴云南浦梦还空，初月西楼眉也皱。
马嘶何日门前柳。
脉脉盈盈相见后。
心头有事不难知，面上看谁真个瘦。
十月小春天。
红叶红花半雨烟。
点滴红酥真耐冷，争先。
夺取梅魂斗雪妍。
坐待晓莺迁。
织女机头蜀锦川。
枝上绿毛幺凤子，飞仙。
乞与双双作被眠。
里帽捻吟须。
我是蓬莱旧酒徒。
除了茅君谁是伴，麻姑。
洞里仙浆不用沽。
弱水渺江湖。
醉里笙歌醉里扶。
纵饮菊潭餐菊蕊，茱萸。
医得人间瘦也无。
一脉分溪浅绿，数枝约岸欹红。
小船横系碧芦丛。
似我江湖春梦。
晒网渔归别浦，举头雁度晴空。
短蓑独宿月明中。
醉笛一声风弄。
潋滟云霞，空濛雾雨，长堤柳色如茵。
问西湖何似，粉面初匀。
尽道软红香土，东华风月俱新。
旧游如梦，尘缘未断，几度逢春。
蓬莱阁上，风流二老，相携把酒论文。
最好是、四娘桃李，约近东邻。
别后使君须鬓，十分白了三分。
是人笑道，醉中文字，更要红裙。
望长江东去，逐客西来，几逢秋杪。
江草不花，约鬓丝俱老。
朝士红萸，佳人雪藕，别后忍孤欢笑。
楚水楼台，巫山宫殿，五湖烟渺。
又是征帆，万里行去，旧恨鲈鱼，昔盟鸥鸟。
九日江南，上蓬莱仙岛。
三度刘郎，黄花醉里，问我几时来到。
寄语西风，饶他老子，莫欺乌帽。
心自小，玉钗头。
月娥飞下白苹洲。
水中仙，月下游。
江汉佩，洞庭舟。
香名薄幸寄青楼。
问何如，打泊浮。
红粉里，绛金裳。
一卮仙酒艳晨妆。
醉温柔，别有乡。
清暑殿，藕风凉。
鸡头擘破误君王。
泣梨花，春梦长。
烟雨池塘，绿野乍添春涨。
凤楼高、珠帘卷上。
金柔玉困，舞腰肢相向。
似玉人、瘦时模样。
离亭别后，试问阳关谁唱。
对青春、翻成怅望。
重门静院，度香风屏障。
吐飞花、伴人来往。
花树树。
吹碎胭脂红雨。
将谓郎来推绣户。
暖风摇竹坞。
睡起栏干凝伫。
漠漠红楼飞絮。
划踏袜儿垂手处。
隔溪莺对语。
重阳日，四面雨垂垂。
戏马台前泥拍肚，龙山路上水平脐。
渰浸倒东篱。
茱萸胖，黄菊湿齑齑。
落帽孟嘉寻蒻笠，漉巾陶令买蓑衣。
都道不如归。
春寂寞。
长安古道东风恶。
东风恶。
胭脂满地，杏花零落。
臂销不奈黄金约。
天寒犹怯春衫薄。
春衫薄。
不禁珠泪，为君弹却。
群花渐老，向晓来微雨，芳心初拆。
拂掠娇红香旖旎，浑欲不胜春色。
淡月梨花，新晴繁杏，装点成标格。
风光都在，半开深院人寂。
刚要买断东风，袅栾枝低映，舞茵歌席。
记得当时曾共赏，玉人纤手轻摘。
醉里妖饶，醒时风韵，比并堪端的。
谁知憔悴，对花空恁思忆。
人生行乐，算一春欢赏，都来几日。
绿暗红稀春已去，赢得星星头白。
醉里狂歌，花前起舞，拚罚金杯百。
淋漓宫锦，忍辜妖艳姿色。
须信殿得韶光，只愁花谢，又作经年别。
嫩紫娇红还解语，应为主人留客。
月落乌啼，酒阑烛暗，离绪伤吴越。
竹西歌吹，不堪老去重忆。
陡寒生翠幕。
冻云垂，缤纷飞雪初落。
萦风度池阁。
袅余妍，时趁舞腰纤弱。
江天漠漠。
认残梅、吹散画角。
正貂裘乍怯，黄昏院宇，入檐飘泊。
依约。
银河迢递，种玉群仙，共骖鸾鹤。
东君未觉。
先春绽，万花萼。
向尊前、已喜丰年呈瑞，人间何事最乐。
拥笙歌、绣合低帷，纵欢细酌。
锦帐寒添，画檐雀噪，冻云布野。
望空际、瑶峰微吐，琼花初绽，江山如画。
裁冰剪水装鸳瓦。
杳旗亭路，依稀管弦台榭。
倚小楼佳兴，一行珠帘不下。
随缕板、歌声闲暇。
傍翠袖云鬟、怜艳冶。
似佯醉、不耐娇羞，浓欢旋学风雅。
向暝色、双鸾舞罢。
红兽暖、春生金斝。
但殢饮，香雾卷、壶天不夜。
溪山多胜事，诗酒辨清游。
主人为我，增葺台榭足凝眸。
仿佛玉壶天地，隐见瀛洲风月，千首傲王侯。
谁与共登眺，公子气横秋。
记当年，曾共醉，庾公楼。
一杯此际，重话前事逐东流。
多谢兼金清唱，更拟重阳佳节，挼菊任扶头。
但愿身长健，浮世拚悠悠。
图画上麟阁，莫使鬓先秋。
壮年豪气，无奈黯黯阵云浮。
常记青油幕下，一矢聊城飞去，谈笑静边头。
勋业出无意，非为快恩仇。
卷龙韬，随凤诏，与时谋。
朱幡皂盖南下，聊试海山州。
邂逅故人相见，俯仰浮生今古，蝼蚁共王侯。
万事偶然耳，风月恣嬉游。
长乐富山水，杖屦足追游。
故人千里，西望双剑黯回眸。
多谢扁舟乘兴，慰我天涯羁思，何必羡封侯。
暮雨疏帘卷，爽气飒如秋。
送征鸿，浮大白，倚危楼。
参横月落，耿耿河汉近人流。
堪叹人生离合，后日征鞍西去，别语却从头。
老矣江边路，清兴漫悠悠。
向逍遥物外，造化工夫，做成幽致。
杳霭壶天，映满空苍翠。
耸秀峰峦，媚春花木，对玉阶金砌。
方丈瀛洲，非烟非雾，恍移平地。
况值良辰，宴游时候，日永风和，暮春天气。
金母龟台，傍碧桃阴里。
地久天长，父尧子舜，灿绮罗佳会。
一部仙韶，九重鸾仗，年年同醉。
冶态轻盈，香风摇荡，画栏淑景初长。
彩霞深处，明艳夺昭阳。
试问沈香旧事，应劝我、莫负韶光。
多情是，低徊顾影，云幕淡微凉。
人间，春更好，一枝斜插，犹记疏狂。
到如今潘鬓，暗点吴霜。
乐事直须年少，何妨拚、一饮千觞。
醺醺醉，壶天向晚，春思正悠扬。
河汉风清，庭户夜凉，皓月澄秋时候。
冰鉴乍开，跨海飞来，光掩满天星斗。
四卷珠帘，渐移影、宝阶鸳甃。
还又。
看岁岁婵娟，向人依旧。
朱邸高宴簪缨，正歌吹瑶台，舞翻宫袖。
银管竞酬，棣萼相辉，风流古来谁有。
玉笛横空，更听彻、裳霓三奏。
难偶。
拚醉倒、参横晓漏。
玉立明光，才业冠伦，汉历方承休运。
江左奏功，塞垒宣威，紫绶几垂金印。
岁晚归来，望丹极、新清氛祲。
忠愤。
著挠节朋俦，便成嘉遁。
千载云海茫茫，记举目新亭，壮怀难尽。
蝴蝶梦惊，化鹤飞还，荣华等闲一瞬。
七十尊前，算畴昔、都无可恨。
休问。
长占取、朱颜绿鬓。
更漏迢迢，乍寒天气，画烛对床。
正井梧飘砌，边鸿度月，故人何处，水远山长。
老去功名，年来情绪，宽尽寒衣销旧香。
除非是，仗蛮笺象管，时伴吟窗。
词章。
莫话行藏。
且喜见捷书来帝乡。
看锐师云合，妖氛电扫，随堤宫柳，依旧成行。
梦绕他年，青门紫陌，对酒花前歌正当。
空成恨，奈潘郎两鬓，新点吴霜。
七闽形胜。
镇南纪会府，山川交映。
箫鼓喧天，绮罗盈市，不负四时风景。
共喜太平无事，岂料潢池不逞。
殄群丑，看一鼓雷奔，沧溟波静。
指纵诗书帅。
曾到凤池，密勿陪几政。
暂淹筹帏，催分战舰，总出智谋先定。
想见捷书初上，尽道臣贤主圣。
正图旧，听重宣丹诏，归调金鼎。
记神京、繁华地，旧游踪。
正御沟、春水溶溶。
平康巷陌，绣鞍金勒跃青骢。
解衣沽酒醉弦管，柳绿花红。
到如今、余霜鬓，嗟前事、梦魂中。
但寒烟、满目飞蓬。
雕栏玉砌，空锁三十六离宫。
塞笳惊起暮天雁，寂寞东风。
凤阙龙楼，清夜月华初照。
万点星球，护花梢寒峭。
华胥梦里，老去欢情终少。
花愁醉闷，总消除了。
紫陌嬉游，不似少年怀抱。
珠帘十里，听笙箫声杳。
幽期密约，暗想浅颦轻笑。
良时莫负，玉山频倒。
摇扬杏花风，迟日淡阴双阙。
丝管缓随檀板，看舞腰回雪。
龙舟闲舣画桥边，须趁好花折。
频劝御杯宜满，正清歌初阕。
一梦别长安，山路雨斜风细。
行到子陵滩畔，谢主人深意。
多情低唱下梁尘，拚十分沈醉。
去也为伊消瘦，悄不禁思忆。
霁雪好风光，恰是相逢时节。
酒量不禁频劝，便醉倒人侧。
严城更漏夜厌厌，应有断肠客。
莫问落梅三弄，喜一枝曾折。
梅粉轻匀。
和风布暖，香径无尘。
凤阁凌虚，龙池澄碧，芳意鳞鳞。
清时酒圣花神。
对内苑、风光又新。
一部仙韶，九重鸾仗，天上长春。
花柳争春。
湖山竞秀，恰近清明。
绮席从容，兰舟摇曳，稳泛波平。
君恩许宴簪缨。
密座促、仍多故情。
一部清音，两行红粉，醉入严城。
品雅风流，端端正正，堪人怜惜。
因甚新来，眉儿不展，愁情如织。
倡条冶叶无情，犹为他、千思万忆。
据恁当初，真心实意，如何亏得。
胭脂腻，粉光轻。
正新晴。
枝上闹红无处著，近清明。
仙娥进酒多情。
向花下、相闹盈盈。
不惜十分倾玉斝，惜凋零。
心下事，不思量。
自难忘。
花底梦回春漠漠，恨偏长。
闲日多少韶光。
雕阑静、芳草池塘。
风急落红留不住，又斜阳。
槐阴密，蔗浆寒。
荔枝丹。
珍重主人怜客意，荐雕盘。
多情翠袖凭栏。
晚妆罢、谁与共欢。
帘卷玉钩风细细，敛眉山。
一声杜宇。
满地落红愁不语。
国色春娇。
不逐风前柳絮飘。
珠帘休卷。
爱惜龙香藏粉艳。
胜友俱来。
同醉君恩倒玉杯。
璧月香风，万家帘幕烟如昼。
闹蛾雪柳。
人似梅花瘦。
行乐清时，莫惜笙歌奏。
更阑后。
满斟金斗。
且醉厌厌酒。
细雨斜风，上元灯火还空过。
下帘孤坐。
老去知因果。
风月词情，冷落教谁和。
今忘我。
静中看破。
万事空花堕。
艳杏红芳透粉肌。
沈香亭宴太真妃。
新晴庭馆燕来迟。
试抹么弦妆半掩，满斟绿醑袖交飞。
九重天上捧金卮。
元是昭阳宫里人。
惊鸿宛转掌中身。
只疑飞过洞庭云。
按彻凉州莲步紧，好花风袅一枝新。
画堂香暖不胜春。
绮陌寻芳惜少年。
长楸走马著金鞭。
玉楼春醉杏花前。
憔悴如今谁作伴，别离还近养花天。
碧云凝处忆婵娟。
一扇熏风入座凉。
轻云微雨弄晴光。
绿团梅子未成黄。
渐近日长愁闷处，更堪羁旅送归艎。
乱山重叠水茫茫。
建章宫殿晚生寒。
飞雪点朱阑。
舞腰缓随檀板，轻絮殢春闲。
愁思乱，酒肠慳。
漏将残。
玉人今夜，滴粉搓酥，应敛眉山。
半钩珠箔小扬州。
春色在重楼。
曾醉玳筵歌舞，楚梦苦难留。
情脉脉，恨悠悠。
几时休。
大都人世，会少离多，总是闲愁。
晚妆初试蕊珠宫。
随步异香浓。
檀槽缓垂鸾带，纤指捻春葱。
莺语巧，上林中。
正娇慵。
暂教花下，帘影微开，多谢东风。
兰亭曲水擅风流。
移宴向清秋。
黄花未应憔悴，盏面尚堪浮。
围艳质，发歌喉。
细相酬。
明年此会，主人还是，在凤池头。
花近清明晚风寒。
锦幄兽香残。
醺醺醉里，匆匆相见，重听哀弹。
春情入指莺声碎，危柱不胜弦。
十分得意，一场轻梦，淡月阑干。
重劝离觞泪相看。
寂寞上征鞍。
临行欲话，风流心事，万绪千端。
春光漫漫人千里，归梦绕长安。
不堪向晚，孤城吹角，回首关山。
翠箔垂云香喷雾。
年少疏狂，载酒寻芳路。
多少惜花春意绪。
劝人金盏歌金缕。
桃李飘零风景暮。
只有闲愁，不逐流年去。
旧事而今谁共语。
画楼空指行云处。
御柳风柔春正暖。
紫殿朱楼，赫奕祥光远。
十二玉龙迎凤辇。
香腾锦绣闻弦管。
扇却双莺开宝宴。
绿绕红围，宣劝金卮满，万岁千秋流宠眷。
此身欲备昭阳燕。
凉秋湖上过雨。
作意回商素。
暗绿翻轻盖，萧然姑射俦侣。
妆脸宜淡伫。
红衣妒。
步袜凌波去。
异香度。
天教占断，风汀月浦烟渚。
纤尘不到，梦绕玉壶清处。
多少芳心待怨诉。
无语。
飞来一片鸥鹭。
一线海门来。
雪喷云开。
昆山移玉下瑶台。
卷地西风吹不断，直到蓬莱。
羯鼓噪春雷。
鼍舞蛟回。
歌楼鼓吹夕阳催。
今古清愁流不尽，都一樽罍。
催花小雨，轻把香尘洒。
帘卷水亭风，梅影转、夕阳初下。
靓妆窥鉴，鸳甃湛清漪，浮暗麝，剪芳琼，消得连城价。
玉楼十二，寒怯铢衣挂。
曾是绿华仙，眷余情、新词如画。
花随人圣，须信世无双，腾凤吹，驻銮舆，堪与瑶池亚。
凋红减翠，正是清秋杪。
深院袅香风，看梨花、一枝开早。
珑璁映面，依约认娇颦，天淡淡，月溶溶，春意知多少。
清明池馆，芳信年年好。
更向五侯家，把江梅、风光占了。
休教寂寞，辜负向人心。
檀板响，宝杯倾，潘鬓从他老。
依旧惜春心，花枝常好。
只恐尊前被花笑。
少年青鬓，耐得几番重到。
旧欢重记省，如天杳。
绮陌青门，斜阳芳草。
今古销沈送人老。
帝城春事，又是等闲来了。
乱红随过雨，莺声悄。
柳阴庭馆占风光。
呢喃清昼长。
碧波新涨小池塘。
双双蹴水忙。
萍散漫，絮飘扬。
轻盈体态狂。
为怜流去落红香。
衔将归画梁。
龙驭亲迎玉辇来。
江梅枝上雪培堆。
东风上苑春光到，更放金莲匝地开。
腾凤吹，进瑶杯。
两宫交劝正欢谐。
父慈子孝从今数，准拟开筵一万回。
桃李飘零春已深。
可怜轻负惜花心。
尊前赖有红千叠，窗外休惊绿满林。
灯灼灼，醉沈沈。
笙歌丛里酒频斟。
留欢且莫匆匆去，怅望春归何处寻。
每上春泥向晓干。
花间幽鸟舞姗姗。
年华不管人将老，门外东风依旧寒。
投簪易，息机难。
鹿门归路不曾关。
羡君早觉无生法，识破南柯一梦间。
故乡寒食醉酡颜。
秋千彩索眩斓斑。
如今头上灰三斗，赢得疏慵到处闲。
钟已动，漏将残。
浮生犹恨别离难。
镬汤转作清凉地，只在人心那样看。
捍拨金泥雅制新。
紫檀槽映小腰身。
娅姹雏莺相对语。
欣睹。
上林花底暖生春。
飒飒胡沙飞指下。
休讶。
一般奇绝称精神。
向道曲终多少意。
须记。
昭阳殿里旧承恩。
上苑秾芳初雨晴。
香风袅袅泛轩楹。
犹记洛阳开小宴。
娇面。
粉光依约认倾城。
流落江南重此会。
相对。
金蕉蘸甲十分倾。
怕见人间春更好。
向道。
如今老去尚多情。
极目秋光夕照开。
潮头初自海门来。
杳杳江天横一线。
如练。
疾驱千骑鼓声催。
杰槛翠飞争徙倚。
一行新雁去仍回。
翠袖半空歌笑回。
低映。
十分沈醉劝金杯。
霜月晚云收。
萧瑟西风满院秋。
雅会难期嗟易散，迟留。
把酒听歌且劝酬。
万事拚悠悠。
只有情亲意未休。
后夜扁舟烟浪里，回头。
叶叶丹枫总是愁。
暗空碧。
吴山染就丹青色。
丹青色。
西风摇落，可堪凄恻。
世情冷暖君应识。
鬓边各自侵寻白。
侵寻白。
江南江北，几时归得。
西风节。
碧云卷尽秋宵月。
秋宵月。
关河千里，照人离别。
尊前俱是天涯客。
那堪三载遥相忆。
遥相忆。
年光依旧，渐成华发。
暮云蹙。
小亭带雪斟醽醁。
斟醽醁。
一声羌管，落梅蔌蔌。
舞衣旋趁霓裳曲。
倚阑相对人如玉。
人如玉。
锦屏罗幌，看成不足。
正飞雪。
园林一样梨花白。
梨花白。
画堂帘卷，暖生春色。
嵇康转轴声幽噎。
新来多病娇无力。
娇无力。
浅红转黛，自然标格。
风萧瑟。
邯郸古道伤行客。
伤行客。
繁华一瞬，不堪思忆。
丛台歌舞无消息。
金尊玉管空尘迹。
空尘迹。
连天草树，暮云凝碧。
松姿不老。
独立蓬莱杪。
风卷流苏香雾晓。
又是江梅开了。
丹青早画麒麟。
貂蝉自属王门。
闻道碧桃花绽，一枝枝祝千春。
清夜长。
泛玉觞。
照座江梅花正芳。
风传细细香。
围艳妆。
留醉乡。
一曲清歌声绕梁。
尊前人断肠。
芙蓉池畔都开遍。
又是西风晚。
霁天碧净暝云收。
渐看一轮冰魄、冷悬秋。
闽山层叠迷归路。
把酒宽愁绪。
旧欢新恨几凄凉。
暗想瀛洲何处、梦悠扬。
清明池馆晴还雨，绿涨溶溶。
花里游蜂。
宿粉栖香锦绣中。
玉箫声断人何处，依旧春风。
万点愁红。
乱逐烟波总向东。
画堂帘卷兽香浓。
花上雪玲珑。
平地十洲三岛，蟠桃已试春红。
清朝旧德，仙姿难老，主眷方隆。
烂醉笙歌丛里，年年先占春风。
画堂栏槛占韶光。
端不负年芳。
依倚东风向晓，数行浓淡仙妆。
停杯醉折，多情多恨，冶艳真香。
只恐去为云雨，梦魂时恼襄王。
金沙架上日璁珑。
浓绿衬轻红。
花下两行红袖，直疑春在壶中。
如今尚觉，惜花爱酒，依旧情浓。
无限少年心绪，从教醉倒东风。
休论社燕与秋鸿。
时节太匆匆。
海上一番微雨，朱门浓绿阴中。
主人情厚，金杯满泛，且共从容。
莫问莺花俱老，今朝犹是春风。
西湖南北旧游空。
谁料一尊同。
回首四年间事，浑如飞絮濛濛。
林花谢了，明年春到。
依旧芳容。
惟有朱颜绿鬓，暗随流水常东。
双溪楼上凭栏时。
潋滟泛金卮。
醉到闹花深处，歌声遏住云飞。
风流太守，鸾台家世，玉鉴丰姿。
行奉紫泥褒诏，要看击浪天池。
雕车南陌碾香尘。
一梦尚如新。
回首旧游何在，柳烟花雾迷春。
如今霜鬓，愁停短棹，懒傍清尊。
二十四桥风月，寻思只有消魂。
功名虽未压英游。
一种旧风流。
人世百年须到，如今七十春秋。
当时帷幄，貂珰贵重，誉蔼朋俦。
赢得尊前沈醉，浮华付去悠悠。
璧月窥红粉，金莲映彩山。
东风丝管满长安。
移下十洲三岛、在人间。
两两人初散，厌厌夜向阑。
倦妆残醉怯春寒。
手捻玉梅无绪、倚阑干。
粉黛娉婷艳，芝兰笑语香。
延平春色斗芬芳。
不管清宵更漏、听霓裳。
烛暗人方醉，杯传意更长。
可堪回客九回肠。
萧瑟一檐风雨、过横塘。
绿荫侵檐净，红榴照眼明。
主人开宴出倾城。
正是雨余天气、暑风清。
别酒殷勤竟，危弦要妙声。
年年相见岂无情。
后日暮云回首、奈乘行。
姬歌以侑觞，次韵奉酬共禀阴阳数，谁知造化工。
安闲百计总输公。
掩映芙蓉花径、郡城东。
风月三秋兴，尊罍一笑同。
新词佳丽见情通。
更唤雪儿、低唱慰衰容。
江天暝色伤心目。
冻鹊争投林下竹。
四垂云幕一襟寒，片片飞花轻镂玉。
美人试按新翻曲。
点破舞群春草绿。
融尊侧倒也思量，清坐有人寒起粟。
故人情分转绸缪。
小窗幽。
话离愁。
海阔天遥，鸿雁两悠悠。
今日相逢谁较健，应怪我、鬓先秋。
功名淅米在刀头。
壮心休。
弊貂裘。
何事留欢，不竟漾扁舟。
桃李春风将近也，如后会、醉青楼。
凤翼双双，金泥细细。
四弦斜抱拢纤指。
紫檀香暖转春雷，嘈嘈切切声相继。
弱柳腰肢，轻云情思。
曲中多少风流事。
红牙拍碎少年心，可怜辜负尊前意。
温柔乡内人，翠微合中女。
颜笑洛阳花，肌莹荆山玉。
东君深有情，解与花为主。
移傍楚峰居，容易为云雨。
蒲葵佳节初经雨。
正栏槛、薰风度。
满泛香蒲斟醁醑。
故人情厚，艳歌娇舞。
总是留宾处。
榴花照眼江天暮。
醉里春情荡轻絮。
岂止卷帘通一顾。
今宵酒醒，一襟风露。
梦指高唐去。
乘鸾影里冰轮度。
秋空净、南楼暮。
袅袅天风吹玉兔。
今宵只在，旧时圆处。
往事难重数。
天涯几见新霜露。
怎得朱颜旧如故。
对酒临风慵作赋。
蓝桥烟浪，故人千里，梦也无由做。
杏花寒食佳期近。
一帘烟雨琴书润。
砌下水潺潺。
玉笙吹暮寒。
阳台云易散。
往事寻思懒。
花底醉相扶。
当时人在无。
云烟漠漠秋容老。
茅檐映水人家好。
林叶未凋疏。
远山横有无。
平生耕钓事。
若个安身是。
劝君早归来。
碧香新瓮开。
焕烂莲灯高下，参差梅影横斜。
凭栏一目尽天涯。
雪月交辉清夜。
莫惜柔荑劝酒，从教醉脸红霞。
烂银宫阙对仙家。
一段风光如画。
桂苑旋生凉思，银河左界秋高。
纤尘不动湛清霄。
皓月照人偏好。
诗为情多却减，酒因愁里难销。
一声羌管梦魂劳。
可惜风光虚老。
醉伴三千珠履，如登十二琼楼。
壶天澄爽露华秋。
滟滟金波酾酒。
罗扇不随恩在，佳时须要人酬。
麒麟阁画为谁留。
只见浮生白首。
潇洒陇头春。
取次一枝新。
还是东风来也，犹作未归人。
微月淡烟村。
谩伫立、惆怅黄昏。
暮寒香细，疏英几点，尽奈销魂。
数尽万般花，不比梅花韵。
雪压风欺恁地寒，剗地清香喷。
半醉折归来，插向乌云鬓。
不是愁人闷带花，花带愁人闷。
雨过风微。
温泉浴倦，妃子妆迟。
翠袖牵云，朱唇得酒，脸晕胭脂。
年年海燕新归。
怎奈向、黄昏恁时。
倚遍琼干，烧残银烛，花又争知。
小宴清秋。
霎时见了，雨散云收。
柳絮轻柔，梅花闲淡，宫院风流。
空教梦绕青楼。
待说个、相思又休。
无奈情何，不来眼底，常在心头。
情深恨切。
忆伊诮没些休歇。
百般做处百厮惬。
管是前生，曾负你冤业。
临岐不忍匆匆别。
两行珠泪流红颊。
关山渐远音书绝。
一个心肠，两处对风月。
闲窗静院漏声长。
金鸭冷残香。
几番梦回枕上，飞絮恨悠扬。
身在此，意伊行。
日煞思量。
不言不语，几许闲情，月上回廊。
谷雨郊园喜弄晴。
满林璀璨缀繁星。
筠篮新采绛珠倾。
樊素扇边歌未发，葛洪炉内药初成。
金盘乳酪齿流冰。
素飚漾碧，看天衢稳送、一轮明月。
翠水瀛壶人不到，比似世间秋别。
玉手瑶笙，一时同色，小按霓裳叠。
天津桥上，有人偷记新阕。
当日谁幻银桥，阿瞒儿戏，一笑成痴绝。
肯信群仙高宴处，移下水晶宫阙。
云海尘清，山河影满，桂冷吹香雪。
何劳玉斧，金瓯千古无缺。
郁葱佳气。
天降麒麟瑞。
回首处，江城外。
一麾遗爱在，万口欢声沸。
人乍远，危楼目断天无际。
五马徘徊地。
春色随归旆。
寿水绿，壶山翠。
风轻香篆直，日暖歌喉脆。
椒觞举，人人尽祝千秋岁。
高楼目断南来翼。
玉人依旧无消息。
愁绪促眉端。
不随衣带宽。
萋萋天外草。
何处春归早。
无语凭栏杆。
竹声生暮寒。
寒透小窗纱，漏断人初醒。
翡翠屏间拾落钗，背立残釭影。
欲去更踟蹰，离恨终难整。
陇首流泉不忍闻，月落双溪冷。
幽香冷艳缀疏枝。
横影卧霜溪。
清楚浑如南郭，孤高胜似东篱。
岁寒风味，黄花尽处，密雪飞时。
不比三春桃李，芳菲急在人知。
冷艳幽香冰玉姿。
占断孤高，压尽芳菲。
东君先暖向南枝。
要使天涯，管领春归。
不受人间莺蝶知。
长是年年，雪约霜期。
嫣然一笑百花迟。
调鼎行看，结子黄时。
风送清香过短墙。
烟笼晚色近修篁。
夕阳楼外角声长。
欲去还留无限思，轻匀淡抹不成妆。
一尊相对月生凉。
章守三咏，所谓包公堂、清心堂、披云楼，诗见集中。
熊罴入梦，当重九之佳辰；贤哲间生，符半千之休运。
弧桑纪瑞，篱菊泛金。
辄敢取草木之微，以上配君子之德。
虽词无作者之妙，而意得诗人之遗。
式殚卑悰，仰祝遐寿。
枫岭摇丹，梧阶飘冷，一天风露惊秋。
数丛篱下，滴滴晓香浮。
不趁桃红李白，堪匹配、梅淡兰幽。
孤芳晚，狂蜂戏蝶，长负岁寒愁。
年年，重九日，龙山高会，彭泽清流。
向尊前一笑，未觉淹留。
况有甘滋玉铉，佳名算、合在金瓯。
功成后，夕英饱饵，相伴赤松游。
结束征鞍临驿路，长林积雪消初。
天回春色到平芜。
不禁杯酒罢，便与故人疏。
一曲阳关歌未彻，仆夫催驾修途。
非君思我更谁欤。
西风吹过雁，应有寄来书。
万里凉风收积雨，一天晴碧新开。
暮云归尽绝纤埃。
金波明静夜，玉露湿苍苔。
坐有霜髯诗酒客，平生见月衔杯。
传闻丹诏日边来。
莫辞通夕醉，对景且徘徊。
竹里轩窗真可爱，况当暑退新凉。
檐前岩桂向人芳。
清阴团翠盖，金粟淡微黄。
坐到夜深明月出，好风时度幽香。
莫辞沈醉倒霞觞。
一枝聊赠子，早冠绿衣郎。
木落西风秋已半，正当璧月圆时。
为登绝岭赋新诗。
酒摇金凿落，波净碧琉璃。
细看冰轮还有意，要君把盏休辞。
看看两鬓欲成丝。
明年当此夜，千里共相思。
茅屋三间临木杪，门前流水潺潺。
林泉得趣喜身闲。
开窗延翠竹，翦树纳青山。
行乐政须筋力健，莫令白发衰颜。
与君藜杖极跻攀。
岭头舒望眼，天末数烟鬟。
湖上青山千万叠，倏如阵马交驰。
平湖百顷却逶迟。
晴光相荡激，倒影落沦漪。
何日漾舟深碧处，细听羌笛高吹。
多君起我以新诗。
未能同寓目，聊复一伸眉。
鸟语朝来新雨霁，杖藜呼我闲行。
天晴腰脚上山轻。
清风收积润，斜日弄新晴。
最爱飞泉鸣野涧，清如万壑松声。
回风溅沫湿冠缨。
归来魂梦冷，幽响杂瑶琼。
佳月当今夕，清尊尽客欢。
参横斗转夜将阑。
试泛小溪深处、与重看。
野水从磨激，群山势郁盘。
殷勤照我一杯残。
更有谪仙奇句、斗清寒。
置酒临清夜，狂歌尽一欢。
主人幽兴未渠阑。
不负一天明月、卷帘看。
影动黄金阙，光摇承露盘。
君今双鬓未凋残。
明岁玉堂兹夕、赏高寒。
对月中秋夜，传觞一笑欢。
飘然逸兴未应阑。
步向望湖桥上、倚阑看。
松径风萧瑟，山腰路屈盘。
南飞惊鹊五更残。
小立水云光里、葛衣寒。
露下衣微湿，杯深意甚欢。
西风吹暑十分阑。
月满中秋、仍共故人看。
酒好鹅黄嫩，茶珍小凤盘。
醉吟不觉曙钟残。
犹记归来扑面、井花寒。
嫩竹呈新绿，幽花露浅红。
一檐苍翠落杯中。
更有飞泉鸣珮、响丁东。
乐事知难并，良辰得暂逢。
晚风林下一尊同。
便觉飘然身在、广寒宫。
积水凝深碧，斜阳散满红。
扁舟轻漾白苹风。
曲港孤村萦绕、路相通。
野色浮尊净，荷香入座浓。
胜游聊复五人同。
恰似辋川当日、画图中。
昨夜狂雷怒，鞭起卞山龙。
怪见朝来急雨，万木偃颠风。
试看潭头落涧，一片练波飞出，河汉与天通。
向晚余霏落，巾已垫林宗。
向高岩，凭曲槛，抚孤松。
为雕好句，快倾桑落玉壶空。
借问庐山三峡，与此飞流溅沫，今日定谁雄。
乞与丹青手，写入紫微宫。
风卷暮云尽，镜净一天秋。
试把鹅黄新酒，细酌散闲愁。
西望群山千叠，眇眇飞鸿没处，爽气与俱浮。
且尽尊中绿，不用叹淹留。
对西风，歌妙曲，意绸缪。
万顷烟云奇变，所得过封侯。
何事苦萦名利，便合绿蓑青笠，投绂早归休。
他日君寻我，小艇钓寒流。
素秋向晚，正洞庭木落，疏林凋绿。
惟有岩前双桂树，翠叶香浮金粟。
皓月飞来，徘徊树杪，光射林间屋。
夜深人静，好风忽起庭竹。
俄顷万簌号鸣，清寒疑乍，听高岩悬瀑。
起看碧天澄似洗，应费明河千斛。
细酌鹅黄，宴搜奇句，逸气凌鸿鹄。
浩歌归去，却愁踏碎琼玉。
凭高一览。
紫翠相围光照眼。
下瞰平湖。
鹭立鸥飞意自如。
天清境胜。
云淡烟横鱼动镜。
不是公诗。
谁写新亭一段奇。
超然远览。
是我辈人方具眼。
默想江湖。
何处山川略得如。
凉秋最胜。
万顷芙蕖盖明镜。
更乞清诗。
要见胸中一吐奇。
新晴眺览。
空翠相磨明老眼。
水满溪湖。
来往风帆得自如。
天公济胜。
明月当空开宝镜。
咏谪仙诗。
醉里骑鲸也大奇。
岭头独览。
诗料森然纷满眼。
倒影摇湖。
西子新妆定不如。
溪南更胜。
一片寒光明泻镜。
赖有新诗。
不负西山万叠奇。
新诗细览。
满纸骊珠光眩眼。
高论倾湖。
倒峡词源世不如。
园池日胜。
只恨孤鸾犹舞镜。
陶写须诗。
怪得连篇字字奇。
雨余还览。
隐隐遥岑花病眼。
嫩绿浮湖。
百顷蒲萄染不如。
晨光绝胜。
不许纤尘微点镜。
满目皆诗。
莫怪骚人语益奇。
之侧，他日将老焉。
植梅种竹，以委肖韩，故句尾及之，使知鄙意未尝一日不在兹亭也长羡东林山下路。
万叠云山，流水从倾注。
两两三三飞白鹭。
不须更觅神仙处。
夜久望湖桥上语。
欸乃渔歌，深入荷花去。
修竹满山梅十亩。
烦君为我成幽趣。
紫翠空濛庵畔路。
满室松声，错认潺湲注。
萧洒萍汀清立鹭。
溪山真我归休处。
老子平生无妄语。
梅竹阴成，肯舍斯亭去。
种秫会须盈百亩。
非君谁识渊明趣。
我爱西湖湖上路。
万顷沧波，河汉连天注。
一片寒光明白鹭。
依稀似我登临处。
报答溪山须好语。
痛饮高歌，何必骑鲸去。
环舍清阴消几亩。
无人肯辨归来趣。
绿叶阴阴亭下路。
修竹乔松，中有飞泉注。
水满寒溪清照鹭。
个中不住归何处。
枝上幽禽相对语。
细听声声，道不如归去。
只待小园成数亩。
归来占尽山中趣。
茅屋三间临水路。
棐几明窗，待把虫鱼注。
我已忘机狎鸥鹭。
溪山买得幽深处。
小雨招君连夜语。
野服纶巾，胜日寻君去。
借问良田千万亩。
何如乐取林泉趣。
森然修竹满晴窗。
山色净明妆。
无限凄凉古意，白萍红蓼斜阳。
松风一枕借僧床。
馥馥桂花香。
暂远世尘萦染，坐令心地清凉。
四面烟鬟绕翠，一川鸭绿摇光。
危亭缥缈短松冈。
把酒与君西望。
万事尽皆前定，人生底用干忙。
只应醉里是家乡。
且尽玉壶新酿。
萧瑟西风万里秋。
暮云收尽月华流。
偶然北海清尊满，况是西山爽气浮。
登翠岭，更溪游。
素光何处不清幽。
悬知明岁君思我，今夕欢娱可罢休。
拟看今宵璧月秋。
浮云却妒素光流。
天公肯放冰轮出，我辈宁辞大白浮。
穿翠密，极遨游。
人间那得此深幽。
金波若到清尊里，下笔联篇未肯休。
野旷无尘夕霭收。
人间八月桂花秋。
三更爽气山围座，万里凉风月满楼。
登绝岭，小迟留。
人言惟酒可忘忧。
一杯径入无何有，未愧当年赤壁游。
去岁登高感叹长。
今年九日倍幽凉。
怀人独下西州泪，对菊谁空北海觞。
夸酒量，斗新狂。
尚余醉墨在巾箱。
眼前风物都非旧，只有青山带夕阳。
华灯的白乐明金碧。
玳筵剧饮杯余湿。
珠翠隔房栊。
微闻笑语通。
蓬瀛知已近。
青鸟仍传信。
应为整云鬟。
教侬倒玉山。
五载复相逢，俱被一官驱役。
惊我雪髯霜鬓，只声香相识。
翠帷珍重出笙歌，醉迟迟春日。
亲到鹊桥津畔，见天机停织。
彩舰载娉婷，宛在玉楼琼宇。
人欲御风仙去，觉衣裳飘举。
玉京咫尺是蓝桥，一见已心许。
梦解汉皋珠佩，但茫茫烟浦。
缓带抚雄边，一面灭烽休役。
歌舞后堂高宴，喜倾城初识。
红绫小砑写新词，佳句丽星日。
从此锦城机杼，把回文休织。
清唱动梁尘，窈窕夜深庭宇。
一笑满斟芳酒，看霞觞争举。
弓靴三寸坐中倾，惊叹小如许。
子建向来能赋，过凌波仙浦。
萧寺两株红，欲共晓霞争色。
独占岁寒天气，正群芳休息。
坐中清唱并阳春，写物妙诗格。
霜鬓自羞簪帽，叹如何抛得。
珠帘乍见。
云雨无踪空有怨。
锦字新词。
青鸟衔来恼暗期。
桃溪得路。
直到仙家留客处。
今日东邻。
远忆当年窥宋人。
糟糠相乐。
早共梁鸿同隐约。
著籍天门。
隔品新封感帝恩。
满堂儿女。
妇捧金杯孙屡舞。
白发卿卿。
与尔尊前作寿星。
蒙泉秋色登临处，愁送将归。
一梦经时。
肠断佳人、犹唱渭城词。
春来重醉分携地，人在天涯。
别后应知。
两鬓萧萧、多半已成丝。
去年池馆同君醉，正是花时。
隔院韶辉。
桃李欣欣、如与故人期。
相望两地今千里，还对芳菲。
春色分谁。
雨惨风愁、依旧可怜枝。
要眇新声生宝柱。
弹到离肠断处。
细落檐花雨。
夜阑清唱行云住。
洞府春长还易暮。
凡客暂来终去。
不忍回头觑。
乱山流水桃溪路。
弧门此日犹能记。
叹居诸难系。
弹指片声中，不觉流年，五十还加二。
儿童寿酒邀翁醉。
笑欣欣相戏。
休画老人星，白发苍髯，怎解如翁似。
撩乱江云雪欲飞。
小轩幽会酒行时。
佳人喜得鸳鸯侣，豪客争题鹦鹉词。
歌舞地，喜追随。
歙州端恨外迁迟。
谪仙狂监从来识，七步初看子建时。
幂幂轻云护晓霜。
银花千万朵，烂韶光。
宝山金字屡更张。
笙箫远，帘幕闷重廊。
车马暗尘香。
一邦如蜡日，尽豪狂。
游人归路笑声长。
长歌里，击壤咏陶唐。
十二峰前朝复暮，忽愁望断行云。
梦回江浦晓风清。
远山思翠黛，蔓草记罗裙。
锦字织成千万恨，翻成第入新声。
幽期谁为反离魂。
主人无浪语，狂客最钟情。
霓作衣裳冰作在，铅华不涴天真。
临风几待逐行云。
自从留得住，不肯系仙裙。
对客挥毫惊满座，银钩虿尾争新。
数行草圣妙如神。
从今王逸少，不学卫夫人。
家在蓬莱山下住，乘风时到尘寰。
双凫偶堕网罗间。
惊容凝粉泪，愁鬓乱云鬟。
人世风波难久驻，云霞终反仙关。
虚无仙路拥归鸾。
却随烟雾去，长向洞天闲。
玉楼玄圃，旧是神仙伴。
鸣佩时朝紫皇殿。
种蟠桃成树，碧柰开花，著子满，金母盘中屡献。
飘然乘彩凤，东望蓬莱，曾共扁舟五湖泛。
正珈笄未老，兰玉盈前，春欲转、喜对芳辰开宴。
愿绿发朱颜镇长新，教岁岁年年，寿觞深劝。
犀隐雕龙，蟾将威凤，建溪初贡新芽。
九天春色，先到列仙家。
今日磨圭碎璧，天香动、风入窗纱。
清泉嫩，江南锡乳，一脉贯天涯。
芳华。
瑶圃宴，群真飞佩，同引流霞。
醉琼筵红绿，眼乱繁花。
一碗分云饮露，尘凡尽、牛斗何赊。
归途稳，清飙两腋，不用泛灵槎。
堂堂七尺，懔一时人物，孤映三蜀。
闲雅风流豪醉后，犹有临邛遗俗。
十载虞庠，一官楚塞，雅操凌寒玉。
江山千里，惠然来慰幽独。
落笔妙语如神，两章入手，不觉珠盈掬。
从此西归荣耀处，宁假华旌高纛。
乐府新声，郢都余唱，应纪阳春曲。
老夫一醉，故人高义堪服。
蒙泉岁晚，偶扁舟、同泛一池寒渌。
四者难并谁信道，草草幽欢能足。
美景良辰，赏心乐事，更有人如玉。
今宵此会，陋邦惊破衰俗。
豪俊傅粉诸孙，几年分袂，一笑还相逐。
痛饮厌厌清夜永，那管更深催促。
宋玉词章，陶潜风概，况继前贤躅。
故人未至，座中仍对梅福。
江国东风早，芳菲又、迤逦报寒梅。
正元气孕和，小春归候，数丁千载，喜动三台。
向此际，上天开景运，王国产英材。
想崇岳洞天，暗书苔藓，海山烟雨，空锁楼台。
煌煌天人表，琼林与瑶树，照映庭槐。
中有丽天星斗，惊世风雷。
况朱颜绿发，年光鼎盛，绣裳华衮，人望归来。
好对玳筵满举，眉寿觥罍。
霜叶停飞，冰鱼初跃，梅花犹闷芳丛。
剪酥装玉，应为费天工。
争奈江南驿使，征鞍待、一朵香浓。
凭谁报，冰肌仙子，闻早驾飞龙。
溶溶。
春意动，寒姿未展，终愧群红。
与斩新来上，开伴长松。
要看黄昏庭院，横斜映、霜月朦胧。
兰堂畔，巡檐索笑，谁羡杜陵翁。
腊雪方凝，春曦俄漏，画堂小秩芳筵。
玉台仙蕊，帘外幂瑶烟。
莫话青山万树，聊须对、一段孤妍。
杯行处，香参鼻观，百濯未为贤。
吾庐，何处好，绣香竹畔，偶桂溪边。
且为渠珍重，满泛金船。
已拚春酲一枕，如今且、醉倒花前。
花飞后，欢呼一笑，又是说明年。
弄月黄昏，封霜清晓，数枝影堕溪滨。
化工先手，幻出一番新。
片片雕酥碾玉，寒苞似、已泄香尘。
聊相对，畸人投分，尊酒认荀陈。
吾年，今老矣，佳人薄相，笑插林巾。
愧苍颜白发，回授乌云。
玉镜台边试看，相宜是、浅笑轻颦。
君知否，寿阳额上，不似鬓边春。
气应三阳，氛澄六幕，翔乌初上云端。
问朝来何事，喜动门阑。
田父占来好岁，星翁说道宜官。
拟更凭高望远，春在烟波，春在晴峦。
歌管雕堂宴喜，任重帘不卷，交护春寒。
况金钗整整，玉树团团。
柏叶轻浮重醑，梅枝巧缀新幡。
共祝年年如愿，寿过松椿，寿过彭聃。
九州雄杰溪山，遂安自古称佳处。
云迷半岭，风号浅濑，轻舟斜渡。
朱阁横飞，渔矶无恙，鸟啼林坞。
吊高人陈迹，空瞻遗像，知英烈、垂千古。
忆昔龙飞光武。
怅当年、故人何许。
羊裘自贵，龙章难换，不如归去。
七里溪边，鸬鸶源畔，一蓑烟雨。
叹如今宕子，翻将钓手遮日，向西秦路。
井梧叶叶秋风晚。
东篱点点金钱满。
开急为重阳。
日烘深院香。
幽姿无众草。
莫恨生非早。
嚼蕊傍池台。
寿公桑落杯。
扉映琉璃，窗摇云母，水堂新甃云湾。
际天波面，玉镜宝奁宽。
栏外青山几垒，瑶烟敛、影落千鬟。
寒汀晚，芦花飞雪，风定白鸥闲。
尘寰。
何处有，方壶圆峤，弱水波翻。
问何如藜杖，此地跻攀。
种竹今逾万个，风枝静、日报平安。
他年事，苍云屯处，千亩看栖鸾。
去年曾寿生朝。
正黄菊、初舒翠翘。
今岁雕堂重预宴，梨雪香飘。
是时梨花盛开。
明年应傍丹霄。
看宝胯、重重在腰。
鹊尾吹香笼绣段，且醉金蕉。
风送丹枫卷地，霜干枯苇鸣溪。
兽炉重展向深闺。
红入麒麟方炽。
翠箔低垂银蒜，罗帏小钉金泥。
笙歌送我玉东西。
谁管瑶花舞砌。
缇室群阴清晓散。
灰动葭莩，渐觉微阳扇。
日永绣工才一线。
挈壶已报添银箭。
六幕无尘开碧汉。
非雾非烟，仿佛登台见。
梅萼飘香萦小宴。
霞浆莫放琉璃浅。
摇毫铸藻。
纵有微之应压倒。
万里鹏程。
南省今书淡墨名。
胪传丹陛。
月里桂花先著袂。
雁塔高题。
玉季巍科尚觉低。
栗里田园，乌衣门巷，别来几换星霜。
华阳仙窟，翠桁彩衣香。
梦堕当涂风月，披绛帐、欲指鳣堂。
浮鸥外，来宁老子，特泛霅溪航。
相逢，春正好，梅舒香白，柳曳宫黄。
且相将一笑，乐未渠央。
须念离多会少，难轻负、百榼霞浆。
深深观，舞回飞雪，乐奏小宫商。
睡鸭凝香缕，白酒泻无声。
郊墟不办羊酪，照箸紫丝莼。
此去青山深处，邀得白云为伴，绝意请长缨。
一舸背君去，几幅布帆轻。
帝恩重，容禄隐，吏祠庭。
膝间文度安亲，得计是扬名。
珍重金兰交契，共惜匆匆别去，送我几烟林。
异日怀君处，凝睇乱层岑。
细草芳南苑，东风里、赢得一身闲。
见花朵绣田，柳丝络岸，沼冰方泮，山雪初残。
又还是，陇头春信动，梅蕊入征鞍。
月里暗香，水边疏影，淡妆宜瘦，玉骨禁寒。
泛金溪上好，开幽户、聊面翠麓云湾。
知道醉吟堪老，名利难关。
算书帏意懒，宦涂游倦，旧时习气，惟有跻攀。
拟待杖藜花底，直到春阑。
风透纱窗。
叶落银床。
夹缬林、吹下严霜。
新篘浮蚁，班坐飞觞。
有岩中秀，篱中艳，洛中香。
金钿放蕊，玉粒争芳。
惯年年、来趁清商。
不应素节，还有花王。
看正封诗，龟年调，太真狂。
青女飞花浓剪水。
寒气霏微度窗纸。
人间那得骨为帘，炉有麒麟尊有蚁。
笙簧冻涩闲纤指。
香雾暖熏罗帐底。
却教试作忽雷声，往往惊开桃与李。
榴花庭院戏氍毹。
水剪双眸画不如。
莫恨未能通瑟僴，只今先已辩之无。
虎睛浅缀新花帽，龙脑浓熏小绣襦。
乃祖未须贻厥力，及时须读五车书。
休看辋川图。
未是幽居。
何如云水绕储胥。
新湿青红开栋宇，雾拱风疏。
小圃秀郊墟。
花破平芜。
五峰列影水平铺。
只欠五城楼十二，便是蓬壶。
明镜盖红蕖，轩户临烟渚。
窣窣珠帘淡淡风，香里开尊俎。
莫把碧筒弯，恐带荷心苦。
唤我溪边太乙舟，潋滟盛芳醑。
袅袅水芝红，脉脉蒹葭浦。
淅淅西风淡淡烟，几点疏疏雨。
草草展杯觞，对此盈盈女。
叶叶红衣当酒船，细细流霞举。
张南周北。
谩说清漳摇绀碧。
何似幽栖。
甥舅相望共一溪。
璇题沙版。
不用买邻糜百万。
余户增辉。
庭列芝兰户戟枝。
百尺雕堂悬蜀绣。
珠帘外、玉阑琼甃。
调鼎名家，吹箫贤胄，新卜凤皇佳繇。
银叶添香香满袖。
满金杯、寿君芳酒。
喜动蟾宫，祥生态帐，应在细君归后。
壮岁嬉游，乐事几经，青门紫陌芳春。
未见廉纤，膏雨浥花尘。
濯锦宝丝增艳，洗妆玉颊尤新。
向韶光浓处，点染芳菲，总是东君。
苏州老子，经雨南园，为谁一扫花林。
谁信道、佳声著处，肌润香匀。
晓试何郎汤饼，暮留巫女行云。
寄言游子，也须留眄，小驻蹄轮。
寄径濉阳，陌上忽看，夭桃秾李争春。
又见楚宫，行雨洗芳尘。
红艳霞光夕照，素华琼树朝新。
为奇姿芳润，拟倩游丝，留住东君。
拾遣杜老，犹爱南塘，寄情萝薜山林。
争似此、花如姝丽，獭髓轻匀。
不数江陵玉杖，休夸花岛红云。
少须澄霁一，一番清影，更待冰轮。
几骑汉旌回，喜动满川花木。
遥睇清淮古岸，散离愁千斛。
烟笼沙嘴定连艘。
鹊脚蘸波绿。
归话隔年心事，秉夜阑银烛。
归日指清明，肯把话言轻食。
已是飞花时候，赖东风无力。
青帘沽酒送春归，莫惜万金掷。
屈指明年春事，有红梅消息。
暂时莫荡出燕然。
冰柱冻层檐。
时节马蹄归路，杨花乱扑征鞯。
如今归去，银铛宜见，七宝床边。
待得退朝花底，家人争卷珠帘。
禁烟却酿春愁。
正系马、清淮渡头。
后日清明催叠鼓，应在扬州。
归时元已临流。
要绮陌、芳郊恣游。
三月羁怀当一洗，莫放觥筹。
小驻征骖，一尊古寺留君住。
六花无数。
飞舞朝天路。
上苑繁华，却似词章富。
春将暮。
玉鞭凝伫。
总是经行处。
乱叠香罗，玉纤微把燕支污。
靓妆无数。
十里扬州路。
怨绿啼红，总道春归去。
君知否。
画阑幽处。
留得韶光住。
昼漏新来一倍长。
众宾沾醉尚传觞。
浓云遮日惜红妆。
应是主人归凤沼，为传芳讯到黄堂。
腰围恰恰束金黄。
清秋月。
长空万里烟华白。
烟华白。
江云收尽，楚天一色。
莼丝惹起思归客。
清光正好伤离别。
伤离别。
五湖烟水，伴人悉绝。
野亭问柳今朝试。
更访小园开未。
月下山横空际。
两两修眉对。
骚人对此增高致。
意入笔端清邃。
投分周郎心醉。
真解消人意。
放花开，催花谢，谁解东君意。
要遣花王，独占花蹊邃。
且看玉镜台前，霞觞新举，红玉软、晓妆慵试。
好风味。
须信金屋中人，谁堪并娇媚。
隐约微潮，应向尊前醉。
最怜纹锦搴帷，青罗飞盖，尘土外、轻盈相倚。
今日复何日，欢动楚江滨。
紫泥来自天上，优诏起元臣。
想见傅岩梦断，记得金瓯名在，却念佩兰人。
永昼通明殿，曾听话经纶。
促归装，趋北阙，觐严宸。
玉阶陈迹如故，天笑一番新。
好借食间前箸，尽吐胸中奇计，指顾静烟尘。
九万云霄路，飞走趁新春。
日永向槐夏，绕屋树扶疏。
麦秋天气清润，设巾兑记生初。
新拜小君佳号，更过诸郎官舍，仍玩掌中珠。
乐事似今少，一笑倒双壶。
列山肴，烹野蔌，且欢娱。
鹿门远引，平生此志与君俱。
终向苕溪烟水，携手云庄风月，不践利名区。
功业看儿辈，相对老江湖。
一年好处，是霜轻尘敛，山川如洗。
晚菊留花供燕赏，金缕宝衣销地。
旧观初还，层楼相望，重见升平际。
小春时节，绮罗丛里人醉。
此日武帐贤侯，六年仁政，浃长淮千里。
欲入鹓行仍缓带，聊抚竹西歌吹。
紫塞烟清，玉关人老，宜趣朝天骑。
香尘归路，旧游回首应记。
苕溪古岸，有朱门初建，落成华屋。
对启园林随杖履，迤逦柳蹊相属。
好是危亭，片峰迎面，独立清溪曲。
芜城低远，一尘不碍游目。
公子豪饮方酣，夜堂深静，隐隐鸣丝竹。
却尽春寒宾满座，深酌葡萄新绿。
密户储香，广庭留月，待得清欢足。
纷纷沾醉，四筵倒尽群玉。
楚乡菰黍初尝，马蹄偶踏扬州路。
莼丝向老，江鲈堪脍，催人归去。
秋气萧骚，月华如洗，一天风露。
望重重烟水，吴淞万顷，曾约旧时鸥鹭。
惆怅别离无奈，整孤帆、依然回顾。
玉龙节底，故人情重，欲行犹驻。
敛散功多，澄清志遂，好回高步。
看归鞍稳上，文鸳班里，五云深处。
襟带大江左，平望见三州。
凿空遗迹，千古奇胜米公楼。
太守中朝耆旧，别乘当今豪逸，人物眇应刘。
此地一尊酒，歌吹拥貔貅。
楚山晓，淮月夜，海门秋。
登临无尽，须信诗眼不供愁。
恨我相望千里，空想一时高唱，零落几人收。
妙赏频回首，谁复继风流。
春意满南国，花动雪明楼。
千坊万井，此时灯火隘追游。
十里寒星相照，一轮明月斜挂，缥缈映红球。
共嬉不禁夜，光彩遍飞浮。
艳神仙，轰鼓吹，引遨头。
文章太守，此时宾从敌应刘。
回首升平旧事，未减当年风月，一醉为君酬。
明日朝天去，空复想风流。
小筑百年计，雅志几人成。
乱山深处，烟雨面面对萦青。
巾屦方安吾土，花木仍供真赏，邻有阮嵇生。
岁月抛身外，尘事更无营。
鸟知归，云出岫，两忘情。
从渠华屋，回首烟草吊颓倾。
何似生涯才足，欹枕南窗北牖，醉梦落樵声。
更喜濯樱处，门外一江清。
荡暖花风满路。
织翠柳阴和雾。
曲池斗草旧游处。
忆试春衫白苎。
暗惊节意朱弦柱。
送春去。
晓来一阵扫花雨。
惆怅蔷薇在否。
世事难穷，人生无定，偶然蓬转萍浮。
为谁教我，从宦到东州。
还似翩翩海燕，乘春至、归及凉秋。
回头笑，浑家数口，又泛五湖舟。
悠悠。
当此去。
黄童白叟，莫漫相留。
但溪山好处，深负重游。
珍重诸公送我，临岐泪、欲语先流。
应须记，从今风月，相忆在南楼。
极目丹枫迎霁晓。
山明水净新霜早。
燕去鸿归无事了。
天渺渺。
风吹平野低寒草。
渐过初冬时节好。
寻梅踏雪城南道。
追忆旧游人已老。
欢更少。
孤怀拟共谁倾倒。
飞盖满南园，想见八仙遥集。
几树海棠开遍，正新晴天色。
休辞一醉任扶还，衣上酒痕湿。
便恐岁华催去，听秋虫相泣。
风雨连朝夕。
最惊心、春光蜿晚，又过寒食。
落尽一番新桃李，芳草南园似积。
但燕子、归来幽寂。
况是单栖饶惆怅，尽无聊、有梦寒犹力。
春意远，恨虚掷。
东君自是人间客。
暂时来、匆匆却去，为谁留得。
走马插花当年事，池畹空余旧迹。
奈老去、流光堪惜。
杳隔天涯人千里，念无凭、寄此长相忆。
回首处，暮云碧。
层栏飞栋，压孤城临瞰，并吞空阔。
千古吴京佳丽地，一览江山奇绝。
天际归舟，云中行树，鹭点汀洲雪。
三山无际，眇然相望溟渤。
凤么遗响悲凉，故台今不见，苍烟芜没。
千骑重来初起废，缅想六朝人物。
岘首他年，羊公终在，笑几人磨灭。
一时尊俎，且须同赋风月。
少年奇志，笑功名画虎，文章刻鹄。
永夜漫漫悲昼短，难挽苍龙衔烛。
飞藿飘零，浮云迁变，过眼邮传速。
昔人真意，眇然千载谁属。
犹喜二子当年，诸公籍甚，赏云和孤竹。
翰墨流传知几许，遗响宫商相续。
梦里京华，不须惊叹，春草年年绿。
赤霄归去，更看奔电喷玉。
丽谯春晚，望东南千里，湖山佳色。
画戟门前清似水，时节初过灯夕。
封井年登，京华日近，每报平安驿。
满城花柳，正须千骑寻觅。
忆我年少追游，叨兔园客右，多惭英识。
今日怀人无限意，老泪尊前重滴。
赋咏空传，雄豪谁在，鬓点吴霜白。
招呼一醉，幸公时慰愁寂。
倚风含露，似轻颦微笑，盈盈脉脉。
染素匀红，知费尽，多少东君心力。
国艳酣晴，天香融暖，画手争传得。
绿窗朱户，晓妆谁见凝寂。
独占三月芳菲，千花百卉，算难争春色。
欲寄朝云无限意，回首京尘犹隔。
舞破霓裳，一枝浑似，醉倚香亭北。
旧欢如梦，老怀那更追惜。
王孙老去，算无地倾倒，胸中豪逸。
小筑三间便席卷，多少江山风月。
万壑回流，千峰输秀，人境成三绝。
登临佳处，鸟飞不尽空阔。
追念辋水斜川，有风流千载，渊明摩诘。
何必斯人聊一笑，俯仰今犹前日。
只恐东州，催成棠荫，又作三年别。
赏心难继，莫教孤负华发。
阿环家住阆风顶，绛阙瑶台相接。
翳凤乘鸾人不见，隐隐霓裳云衱。
秀骨贞风，长眉翠浅，映白咽红颊。
非烟深处，渺然云浪千叠。
一笑徐福扁舟，春风空老尽，当时童妾。
骨冷魂清惊梦到，同看碧桃千叶。
寄语青童，何时丹就，为我留琼笈。
天鸡催晓，却愁吹堕尘劫。
素秋新霁，风露洗寥廓，珠宫琼阙。
帘幕生寒人未定，鹊羽惊飞林樾。
河汉无声，微云收尽，相映寒光发。
三千银界，一时无此奇绝。
正是老子南楼，多情孤负了，十分佳节。
起舞徘徊谁为我，倾倒杯中明月。
欲揽姮娥，扁舟沧海，戏濯凌波袜。
漏残钟断，坐愁人世超忽。
东马严徐，名籍甚、西京人物。
谁不羡、伏蒲忠鲠，演纶词笔。
雅意中朝今小试，二年东郡弦风迹。
数中兴、循吏两三人，公居一。
温诏趣，还丹阙。
倾睿相，方前席。
看云台登践，论思密勿。
超览堂中遗爱在，几人同恋津亭别。
顾倦游、云路仆登仙，心如失。
回首吾庐，思归去、石溪樵谷。
临玩有、门前流水，乱松疏竹。
幽草春余荒井迳，鸣禽日在窥墙屋。
但等闲、凭几看南山，云相逐。
家酿美，招邻曲。
朝饭饱，随耕牧。
况东皋二顷，岁时都足。
麟合功名身外事，墙阴不驻流光促。
更休论、一枕梦中惊，黄粱熟。
渺然震泽东来，太湖望极平无际。
三吴风月，一江烟浪，古今绝致。
羽化蓬莱，胸吞云梦，不妨如此。
看垂虹千丈，斜阳万顷，尽倒影、青奁里。
追想扁舟去后，对汀洲、白萍风起。
只今谁会，水光山色，依然西子。
安得超然，相从物外，此生终矣。
念素心空在，徂年易失，泪如铅水。
杨子津头风色暮。
孤舟渺渺江南去。
忆得佳人临别处。
愁返顾。
青山几点斜阳树。
可忍归期无定据。
天涯已听边鸿度。
昨夜乡心留不住。
无驿数。
梦中行了来时路。
神仙楼观梵王宫。
月当中。
望难穷。
坐听三通，谯鼓报笼铜。
还忆当年京辇旧，车马会，五门东。
华堂歌舞间笙钟。
夕香濛。
度花风。
翠袖传杯，争劝紫髯翁。
归去不堪春梦断，烟雨晓，乱山重。
倚墙高树落惊禽。
小窗深。
夜沈沈。
酒醒灯昏，人静更愁霖。
惆怅行云留不住，携手处，却分襟。
悠悠风月两关心。
拥孤衾。
恨难禁。
何况一春，憔悴到如今。
最苦清宵无寐极，相见梦，也难寻。
华灯收尽雪初残。
踏青还尔游盘。
落梅强半已飞翻。
刬地春寒。
多病故人日远，几时双燕来还。
可怜楼上一凭栏。
不见长安。
新禽初弄舌，东郊外、催尔踏青期。
渐晴滟翠漪，惠风骀荡，暖蒸红雾，淑景辉迟。
粉墙外，杏花无限笑，杨柳不胜垂。
闲里岁华，但惊萧索，老来心赏，尤惜芳菲。
平生歌酒地，空回首，惆怅触绪沾衣。
谁见素琴翻恨，青镜留悲。
念千里云遥，暮天长短，十年人杳，流水东西。
惟有寄情芳草，依旧萋萋。
帘幕燕双飞。
春共人归。
东风恻恻雨霏霏。
水满西池花满地，追惜芳菲。
回首昔游非。
别梦依稀。
一成春瘦不胜衣。
无限楼前伤远意，芳草斜晖。
小溪微月淡无痕。
残雪拥孤村。
攀条弄蕊，春愁相值，寂默无言。
忍寒宜主何人见，应怯过黄昏。
朝阳梦断，熏残沈水，谁为招魂。
春已半。
芳草池塘绿遍。
山北山南花烂熳。
日长蜂蝶乱。
闲掩屏山六扇。
梦好强教惊断。
愁对画梁双语燕。
故心人不见。
伤离索。
犹记并肩池阁。
病起绿窗闲倚薄。
一秋天气恶。
玉臂都宽金约。
歌舞新来忘却。
回首故人天一角。
半江枫又落。
日长淡淡光风转。
小尾黄蜂随早燕。
行寻香迳不逢人，惟有落红千万片。
酒成憔悴花成怨。
闲杀羽觞难会面。
可堪春事已无多，新笋遮墙苔满院。
曲房小院匆匆过。
急鼓疏钟催又去。
来如春梦几多时，去似朝云无觅处。
金瓶落井翻相误。
可惜馨香随手故。
锦囊空有断肠书，彩笔不传长恨句。
罗袜匆匆曾一遇，乌鹊归来，怨感流年度。
别袖空看啼粉污。
相思待倩谁分付。
残雪江村回马路。
袅袅春寒，帘晚空凝伫。
人在梅花深处住。
梅花落尽愁无数。
柳桥南畔。
驻骢马、寻春几遍。
自见了、生尘罗袜，尔许娇波流盼。
为感郎、松柏深心，西陵已约平生愿。
记别袖频招，斜门相送，小立钗横鬓乱。
恨暗写、如蚕纸，空目断、高城人远。
奈当时消息，黄姑织女，又成王谢堂前燕。
托琴心怨。
怕娇云弱雨，东风蓦地轻吹散。
伤春病也，狼藉飞花满院。
曲栏十二闲亭沼。
履迹双沈人悄悄。
被池寒，香烬小。
梦短女墙莺唤晓。
柳风轻袅袅。
门外落花多少。
日日离愁萦绕。
不知春过了。
夜色侵霜，萧萧络纬啼金井。
梦寒初警。
一倍铜壶永。
无限思量，展转愁重省。
熏炉冷。
起来人静。
窗外梧桐影。
柳风清昼溽。
山樱晚，一树高红争熟。
轻纱睡初足。
悄无人、欹枕虚檐鸣玉。
南园秉烛。
叹流光、容易过目。
送春归去，有无数弄禽，满径新竹。
闲记追欢寻胜，杏栋西厢，粉墙南曲。
别长会促。
成何计，奈幽独。
纵湘弦难寄，韩香终在，屏山蝶梦断续。
对沿阶、细草萋萋，为谁自绿。
泼火初收，秋千外、轻烟漠漠。
春渐远、绿杨芳草，燕飞池阁。
已著单衣寒食后，夜来还是东风恶。
对空山、寂寂杜鹃啼，梨花落。
伤别恨，闲情作。
十载事，惊如昨。
向花前月下，共谁行乐。
飞盖低迷南苑路，湔裙怅望东城约。
但老来、憔悴惜春心，年年觉。
暖霭辉迟，雨过夜来，帘外春风徐转。
霞散锦舒，密映窥亭亭万枝开遍。
一笑嫣然，犹记有、画图曾见。
无伴。
初睡起，昭阳弄妆日晚。
长是相趁佳期，有寻旧流莺，贪新双燕。
惆怅共谁，细绕花阴，空怀紫箫凄怨。
银烛光中，且更待、夜深重看。
留恋。
愁酒醒、霏千片。
咸驻目于垂螺，将应声而曳茧。
岂无本事，愿吐妍辞。
答眄流席上，发水调于歌唇；色授裾边，属河东之才子。
未满飞鹣之愿，已成别鹄之悲。
折荷柄而愁缕无穷，翦鲛绡而泪珠难贯。
因成绝唱，少相清欢。
遣情随杯酒滴郎心。
不忍重开翡翠衾。
封却软绡看锦水，水痕不似泪痕深。
歌罢舞停，相将好去。
可倩，本事愿闻。
答踢软尘之陌，倾一见于月肤；会采萍之洲，迷千娇于雨梦。
且蛾眉有伐性之戒，而狐媚无伤人之心。
既吐艳于幽闺，能齐芳于节妇。
果六尺之躯不庇其伉俪，非三寸之舌可脱于艰难。
尚播遗声，得尘高会。
遣兽质人心冰雪肤。
名齐节妇古来无。
纤罗不蜕西州路，争得人知是艳狐。
歌舞既阑，相将好去。
长浮家而醉月，更辍棹以吟风。
乐哉生涯，翻在乐府。
相烦女伴，渔父分行。
正月东风初解冻。
渔人撒网波纹动。
不识雕梁并绮栋。
扁舟重。
眠鸥浴雁相迎送。
溪北画桥弯螮蝀。
溪南古岸添青葑。
长把鱼钱寻酒瓮。
春一梦。
起来拈笛成三弄。
二月垂杨花糁地。
荻芽迸绿无际。
细雨斜风浑不避。
青笠底。
三三两两鸣桹起。
新妇矶边云接袂。
女儿浦口山堆髻。
一拥河豚千百尾。
摇食指。
城中虚却鱼虾市。
三月愁霖多急雨。
桃江绿浪迷洲渚。
西塞山边飞白鹭。
烟横素。
一声欸乃山深处。
红雨缤纷因水去。
行行寻得神仙侣。
楼阁五云心不住。
分凤侣。
重来翻恨花相误。
四月圆荷钱学铸。
鳞鳞波暖鸳鸯语。
无数燕雏来又去。
鱼未取。
钓丝直上晴蜓聚。
风弄碧漪摇岛屿。
奇云蘸影千峰舞。
骑马官人江上驻。
天且暮。
借舟送过沧浪渡。
五月河中菱荇遍。
丝纶欲下相萦绊。
却掉船来芳草岸。
呼侣伴。
蓑衣不把金章换。
碧落云高星烂烂。
波心举网星光乱。
跃出鲤鱼长尺半。
回首看。
孤灯一点风吹散。
六月长江无暑气。
怒涛漱壑侵沙觜。
飐飐轻舟随浪起。
何不畏。
从来惯作风波计。
别溆藕花舒锦绮。
采莲三五谁家子。
问我买鱼相调戏。
飘芰制。
笑声咭咭花香里。
七月凉秋飞叶响。
长吟杳杳澄江上。
秃尾槎头添一网。
丝自纺。
新炊菰饭更相饷。
渡口青烟藏叠嶂。
岸旁红蓼翻轻浪。
鸂鶒沈浮双漾漾。
闻鸣桨。
高飞拍拍穿林莽。
八月紫莼浮绿水。
细鳞巨口鲈鱼美。
画舫问渔篙暂艤。
欣然喜。
金薤顷刻尝珍味。
涌雾驱云天似洗。
静看星斗迎蟾桂。
枕棹眠蓑清不睡。
无名利。
谁人分得逍遥意。
九月芦香霜旦旦。
丹枫落尽吴江岸。
长濑黄昏张蟹断。
灯火乱。
圆沙惊起行行雁。
半夜系船桥北岸。
三杯睡著无人唤。
睡觉只疑桥不见。
风已变。
缆绳吹断船头转。
十月橘洲长鼓枻。
潇湘一片尘缨洗。
斩得钓竿斑染泪。
中夜里。
时闻鼓瑟湘妃至。
白发垂纶孙又子。
得钱沽酒长长醉。
小艇短篷真活计。
家云水。
更无王役并田税。
子月水寒风又烈。
巨鱼漏网成虚设。
圉圉从它归丙穴。
谋自拙。
空归不管旁人说。
昨夜醉眠西浦月。
今宵独钓南溪雪。
妻子一船衣百结。
长欢悦。
不知人世多离别。
腊月行舟冰凿罅。
潜鳞透暖偏堪射。
岁岁年年篷作舍。
三冬夜。
牛衣自暖何须借。
滕六晚来方命驾。
千山绝影飞禽怕。
江上雪如花片下。
宜入画。
一蓑披著归来也。
报答风光思更新。
安排好语续阳春。
罗胸玉藻英华别，信手银钩点画匀。
歌妙曲，想光尘。
相望尺五叹参辰。
曲终强对红颜笑，欠我高谈惊座人。
廉纤小雨来，噤罥轻寒乍。
丝竹送迎时，灯火阑珊夜。
铜壶漏故迟，银烛花频灺。
怀我独醒人，健笔方飞洒。
漠漠水田飞白鹭。
夏木阴阴，巧啭黄鹂语。
金匮诗人新得句。
江山应道来何暮。
好向金门联步武。
何事双旌，却为丹丘驻。
琼斝十分须一举。
看看紫诏催归去。
藩车容裔。
挺挺风流追两地。
粲斗分星。
诗句当年汗简青。
疏帘披绣。
共看横云晴出岫。
新月如钩。
来照琼彝醉小楼。
风细晚轩凉，妙句初挥新墨。
绿水池中宾佐，对嫩荷擎绿。
坐看微月上云头，清臂映寒玉。
只恐朝来酒醒，有文书羁束。
芭蕉滴滴窗前雨。
望断江南路。
乱云重叠几多山。
不似倦飞鸥鹭、便知还。
角声更听谯门弄。
夜夜思归梦。
鄱江楼下水含漪。
孤负钓滩烟艇、绿蓑衣。
修竹拂疏棂，淡月侵凉榭。
四畔青山进好风，金鸭香煤灺。
宝唾粲珠玑，长袖飘兰麝。
莫问更楼夜若何，且结高阳社。
冥冥云屿两经秋。
落霞收。
断烟留。
小阁凉生，清馥凝金虬。
乘兴开颜那草草，烦玉腕，举琼舟。
明年此日楚江头。
极层楼。
望丹丘。
只恐溪山，千里碍凝眸。
重倚阑干相忆处，寻过雁，作书邮。
使君情素。
念我明朝行县去。
一醉相留。
和气欢声到小楼。
暂时南北。
莫唱渭城朝雨曲。
此去农郊。
收拾童儿五衤夸谣。
邦伯今推第一流。
几因歌席负诗筹。
一时文采说台州。
雨脚渐收风入牖，云心初破月窥楼。
翠眉相映晚山秋。
重溟倒影，五芝含笑，神仙今古台州。
山拥黄堂，烟披画戟，双岩瑞气长浮。
前事记鳌头。
有百年台榭，千室嬉游。
墨宝凄凉，风凌雨蠹尽悠悠。
规恢共仰贤侯。
当政成五月，景对三秋。
飞栋干云，虚檐受露，放怀不减南楼。
宾燕奉觥筹。
妙绮笺琼藻，声度歌喉。
只恐棠阴成后，趣去侍凝旒。
小阁过重阳，愁对轻篁团色。
喜得蛮笺新唱，似夜光明月。
萸房菊蕊定相怜，酩酊误蕉叶。
犹记去年今夜，听歌声清切。
风鬟飞乱。
寒入秦筝雁。
情似云阴浑未展。
雨脚更飘银线。
横枝有意先开。
玉尘欲伴金罍。
何日舞裀歌扇，后堂重到惟梅郡有惟梅堂。
雨脚报晴，云容呈瑞，夜雪萦盈连昼。
千岩曳缟，万瓦堆琼，稍稍冷侵怀袖。
鹤氅神仙，兔园宾客，高会坐移清漏。
想灞陵桥畔，苦吟缓辔，耸肩寒瘦。
向此际、色映棠阴，香传梅影，寒力更欺尊酒。
左符词伯，蛮笺巧思，不道起风飞柳。
舞态弓弯，一声低唱，蛾笑绿分烟岫。
任杯行潋滟，为公沈醉，莫教停手。
缥酒颂青春，不减宜城桑落。
楼下玉人凝笑，散万英千萼。
绣衣当日帝王州，横飞看雕鹗。
闻道赐环书下，向金门持橐。
领客携尊花底开。
薄寒初送雨声来。
一声未弄林间笛，几片低飞阁下梅。
酬的白乐，少迟回。
不妨春雪撒银杯。
玉肌莫放清香散，更待晴时赏一回。
整顿春衫欲跨鞍。
一杯相属少开颜。
愁眉不似旧时弯。
未见两星添柳宿，忍教三叠唱阳关。
相思空望会稽山。
报道倾城出洞房。
水边疏影弄清香。
风流更有小鸳鸯。
蝉鬓半含花下笑，蛾眉相映醉时妆。
梦魂不到白云乡。
玉颊微醺怯晚寒。
可怜凝笑整双翰。
枝头一点为谁酸。
只恐轻飞烟树里，好教斜插鬓云边。
淡妆仍向醉中看。
忆得熙春晓立班。
使星曾入紫微垣。
归来小饮友芝兰。
投辖风流今复见，开尊礼数自来宽。
更看宝唾写乌阑。
轻红淡白。
蓬阆神仙谪。
魏紫姚黄夸异色。
到得海边初识。
玉阑不语如颦。
虚教春尽三分。
却问檀心谁向，多情更属东君。
桃疏蝶惜香，柳困莺惊絮。
日影过帘旌，多少愁情绪。
红惨武陵溪，绿暗章台路。
春色似行人，无意花间住。
花信今无一半风。
芙蓉出水几时红。
看成弱柳阴阴绿，自在迁莺巧语中。
风傍户，月留空。
金尊相对醉珠栊。
归鞭欲指江南去，回首霞标忆旧峰。
当年召父治南阳。
千室颂慈祥。
今代天台太守，声名已达岩廊。
风流闲暇，胡床乘兴，燕寝凝香。
好去花砖视草，珠庭喜见微黄。
青云垂下不争程。
绣斧记澄清。
黄木湾头人闹，耳边都是欢声。
仙家咫尺，波涵渤氵解，路挹蓬瀛。
十日东君不老，一星南极长明。
斗南楼阁舞祥云。
为寿几多人。
有酒恰如东海，年年为满金尊。
无双治行，儿童咏德，草木沾仁。
只把空虚三院，亦须笑傲千春。
西昆当日下云骈。
采藻奉苏仙。
玉节荣看棠棣，斑衣笑俯芝兰。
寿觞争举，歌萦蛾绿，香袅龙涎。
须与寄声鸾鹤，飞来岁岁年年。
嘉禾一别十经春。
清泖记垂纶。
今日天涯沦落，跫然一见佳人。
酒浮重量碧，声低云叶，香趁霞裙。
准拟魁星归去，它时相会金门。
占得登高一日先。
跨云来作地行仙。
天将黄菊助长年。
健笔已凌枚叟赋，高怀欲著祖生鞭。
骎骎彯组向甘泉。
向日鹓行瞻凤彩，共期直上金銮。
却来持节海云边。
身兼三使者，名是一仙官。
汉室中兴高密冠，千年苗裔蝉联。
左弧嘉庆舞祥烟。
橘中招四老，同醉酒如泉。
北斗南头云送喜，人间快睹魁星。
向来平步到蓬瀛。
如何天上客，来佐海边城。
方伯娱宾香作穗，风随歌扇凉生。
且须滟滟引瑶觥。
十年迟凤诏，万里寄鹏程。
钓濑怀珠山韫玉，谪仙至自蓬莱。
它年勋业上云台。
棣华开幕府，莲沼屈英才。
南极逢秋光烂烂，门阑香雾萦回。
须将寿卉荐琼杯。
篱东明日菊，借取一枝来。
烟凑横岚霞抱日，望中衰草稠稠。
西风吹恨著扁舟。
马卿多病后，方寸不禁秋。
颇念银壶行绿醑，共听渔子清讴。
梦魂飞过海山楼。
人随秋易老，情寄水东流。
干吕青云垂宝露，结邻恰挂初弦。
瑞光腾踊杂非烟。
骑箕瞻鼻祖，孕昴控胎仙。
勋业子卿全汉节，壮怀久寄林泉。
举觞低唱脸舒莲。
寿高人七十，果熟岁三千。
瓜瓞绵绵储庆远，闲平代有名人。
一襦五袴说朱轮。
云逵鸳缀近，雷社虎符新。
正是泗滨浮磬日，潘舆一粲欣欣。
鸾歌飞起杏梁尘。
巢莲龟问岁，介寿酒融春。
远驾星屏临百粤，康沂户户歌功。
使君五马去乘骢。
卖刀无旷土，赠扇有仁风。
莫唱渭城朝雨曲，片帆时暂西东。
促归行拜紫泥封。
九霄先步武，三接未央宫。
当年提笔上词坛。
琢琅玕。
涌波澜。
晁董声名，一日满人间。
底事远烦骐骥足，梅岭外，砚台边。
元戎倾盖有余欢。
酒杯宽。
语离难。
只恐江边，明日起青翰。
暂去平分风与月，迎细札，步金銮。
江如罗带抱山青。
好风轻。
五云横。
北斗南边，烨烨使华星。
两路平反多少事，培吉德，赍长生。
当年乌府振冠缨。
稔英声。
起鹏程。
垂上丹霄，回首志澄清。
雪片深深梅著子，归路近，看和羹。
正中秋初过，重阳相近，金茎多露。
玉燕开祥，喜气浮庭户。
览凤千峰，骖鸾八桂，未展青云步。
碧玉篸边，红莲池上，羽仙旁午。
少日声名，珠玑黼黻，晔煜分符，喧轰持斧。
带缓裘轻，足远人襦衤夸。
唇注樱桃，腰欺杨柳，歌舞新蛮素。
满酌金船，寿公千岁，东台西府。
颜朱鬓绿。
天与穰穰福。
旄钺贵，崇汤沐。
华轩鱼映锦，紫诰鸾回幅。
为寿处，玻璃凿落斟醽醁。
瑞雾蟠华屋。
露浥秋兰馥。
香篆起，歌裾簇。
衣斑丹穴凤，色润东床玉。
鸾共鹤，年年来听神仙曲。
黄堂风转碧幢开。
笙鹤九天来。
三冬爱日，一方惠露，人在春台。
持杯多赞松乔喜，低唱列金钗。
明年此日，紫微垣里，光应中台。
月上初弦映左弧。
葭吹六琯转璿枢。
日边远近瞻新渥，天下中庸系两都。
犀献角，蚌回珠。
皇皇星节烛扶胥。
满斟北海尊中酒，请寿安期涧底蒲。
朝思归。
暮思归。
塞雁三年不见飞。
断肠天一涯。
千思归。
万思归。
梦到窗前拂淡眉，觉来以泪垂。
柳青青。
酒清清。
雨脚涔涔忆渭城。
一尊和泪倾。
山青青。
水清清。
水阔山重不计程。
愁堆长短亭。
柳岸碧漪深，底事催人行色。
无计曲留情话，只别愁如织。
小蛮樊素两倾城，几度醉狂客。
明日扁舟西去，听歌声不得。
天末相逢，醉中不讶车茵污。
一声鸣舻。
惊散眠沙鹭。
我是行人，却送行人去。
听金缕。
莫辞甘醑。
别泪飞寒雨。
云拂山腰过，风吹雨点来。
田无好处有池台。
记著相逢时节、海棠开。
蝴蝶那无梦，鸳鸯亦有媒。
藏钩解佩两三杯。
明日水边沙际、首空回。
烂漫海棠花，多谢东君留得。
眉寿堂边风景，与蓬瀛咫尺。
桃红李白竞争妍，绿野尽春色。
只欠樱唇清唱，怕行云南北。
带郭得盘洲，胜处双溪水。
月榭间风亭，叠嶂横空翠。
团栾情话时，三径参差是。
听我一年词，对景休辞醉。
正月到盘洲，解冻东风至。
便有浴鸥飞，时见潜鳞起。
高柳送青来，春在长林里。
绿萼一枝梅，端是花中瑞。
二月到盘洲，繁缬盈千萼。
恰恰早莺啼，一羽黄金落。
花边自在行，临水还寻壑。
步步肯相随，独有苍梧鹤。
三月到盘洲，九曲清波聚。
修竹荫流觞，秀叶题佳句。
红紫渐阑珊，恋恋莺花主。
芍药拥芳蹊，未放春归去。
四月到盘洲，长是黄梅雨。
屐齿满莓苔，避湿开新路。
极望绿阴成，不见乌飞处。
云采列奇峰，绝胜看庐阜。
五月到盘洲，照眼红巾蹙。
句引石榴裙，一唱仙翁曲。
藕步进新船。
斗楫飞云速。
此际独醒难，一一金钟覆。
六月到盘洲，水阁盟鸥鹭。
面面纳清风，不受人间暑。
彩舫下垂杨，深入荷花去。
浅笑擘莲蓬，去却中心苦。
七月到盘洲，枕簟新凉早。
岸曲侧黄葵，沙际排红蓼。
团团歌扇疏，整整炉烟袅。
环坐待横参，要乞蛛丝巧。
八月到盘洲，柳外寒蝉懒。
一掬木犀花，泛泛玻璃盏。
蟾桂十分明，远近秋毫见。
举酒劝嫦娥，长使清光满。
九月到盘洲，华发惊霜叶。
缓步绕东篱，香蕊金重叠。
橘绿又橙黄，四老相迎接。
好处不宜休，莫放清尊歇。
十月到盘洲，小小阳春节。
晚菊自争妍，谁管人心别。
木末簇芙蓉，禁得霜如雪。
心赏四时同，不与痴人说。
子月到盘洲，日影长添线。
水退露溪痕，风急寒芦战。
终日倚枯藤，细看浮云变。
洲畔有圆沙，招尽云边雁。
腊月到盘洲，寒重层冰结。
试去探梅花，休把南枝折。
顷刻暗同云，不觉红炉热。
隐隐绿蓑翁，独钓寒江雪。
一岁会盘洲，月月生查子。
弟劝复兄酬，举案灯花喜。
曲终人半酣，添酒留罗绮。
车马不须喧，且听三更未。
澄清阁下藕如船。
扁舟曾采莲。
向来辛苦叠青钱。
而今知几年。
人去也，客凄然。
酒泉添泪泉。
一杯今夜且留连。
断肠芳草边。
丹桂飘香已四番。
杖藜携手自今难。
黯然离恨满江干。
壁上两冠元是谶，花前双韵几时弹。
中秋后夜与谁看。
暮雨萧萧，飞败叶、增添秋色。
登高会、痴风吹散，山居嘉客。
人世难逢开口笑，老来更觉流年迫。
到如今、黄菊满园开，无人摘。
珠履凑，铢衣窄。
萦翠袖，催牙拍。
索松儿添半，战酣相吓。
橘绿橙黄时节好，舞停歌罢门墙隔。
酒醒时、枕上一声鸡，东方白。
累月愁霖，知今夕、是何天色。
秋老矣、芙蓉遮道，黄花留客。
长有霜螯来左右，谁言枥马能煎迫。
眄高穹、重叠起顽云，星难摘。
罗绮盛，轩窗窄。
心已醉，肩须拍。
更十分行酒，再三相吓。
凤诏十行归路近，桂华千里明年隔。
趁闲时、楼上共凝眸，芦花白。
两载绣衣频驻节，金莲曾印青苔。
匆匆归去寿琼杯。
曲终挥别泪，江上片帆开。
记得秋宵山吐月，酒酣同上层台。
杖藜何日解重来。
相思凭过雁，飞送一枝梅。
举目霜林叶叶黄。
使星归骑未须忙。
烟鬟千叠弄残妆。
内殿恩光承雨露，外台风力挟冰霜。
应怀三径杂花香。
不见丹丘三十年。
青山碧水想依然。
自惊绿鬓已苍颜。
月在柳梢曾径醉，雨荒院菊有谁怜。
绣衣归与古人言。
碧涧有神龟，千岁游莲叶。
七十古来稀，寿母杯频接。
绣衣牵彩衣，喜庆相重叠。
龟紫看孙曾，鹤发何须镊。
贪看端木花，难办销金帐。
庭下舞琼瑶，飞到须眉上。
衰病不禁寒，对景频惆怅。
梦寐到凌风，倚著青藜杖。
两塾弦歌日日春。
不容坐席更凝尘。
常思芳桂攀燕窦，未见童乌继子云。
流庆泽，仰家尊。
救荒阴德过于门。
从师已是平原客，毛遂怀绷作弄孙。
春意渐盈盈，窗外小桃堪折。
若问得人怜处，是轻颦时节。
主人特地出红妆，不要云心月。
三径虽然冷淡，有采莲舟楫。
春色匆匆，三分过、二分光景。
吾老矣，坡轮西下，可堪弄影。
曲水流觞时节好，茂林修竹池台永。
望前村、绿柳荫茅檐，云封岭。
蜂蝶闹，烟花整。
百年梦，如俄顷。
这回头陈迹，漫劳深省。
吹竹弹丝谁不爱，焚琴煮鹤人何肯。
尽三觥、歌罢酒来时，风吹醒。
雨过春深，溪水涨、绿波溶溢。
年年是、杨花吹絮，草茵凝碧。
驹隙光阴身易老，槐安梦幻醒难觅。
算六分、春色五分休，才留一。
雁鹜静，文书毕。
尘处趣，壶中日。
喜兰亭修禊，郊垌堪出。
合璧连珠同啸咏，怒猊渴骥尤清逸。
酒酣时、梁上暗尘飞，无痕迹。
衰老贪春，春又老、尊罍交溢。
凝目处、清漪拍岸，四山堆碧。
白也论文情最厚，维摩示病心难觅。
到盘洲、车骑太匆匆，觞浮一。
春再见，官期毕。
归路近，长安日。
奉清时明诏，迭回更出。
上殿风霜生颊齿，元龟献替图无逸。
记而今、杖策过溪桥，留行迹。
闰岁饶光景，中旬始打春。
拥炉看雪酒催人。
梁上不曾飞落、去年尘。
未暇巾车出，何妒举盏频。
斜川日月已成陈。
想得前村仙子、晚妆匀。
多病都缘老，寒阴可惜春。
栽桃种竹怕因循。
移转篮舆藤杖、未开门。
真率须如约，安排欲效颦。
莫将筝笛损精神。
自有啼莺舞鹤、解随人。
顽健输村老，嬉游付后生。
七旬才有五清明。
须趁良辰美景、绕园行。
云意将飞雪，天心未肯晴。
难将性命作人情。
只合拥炉清坐、阅医经。
住得如筛雪，方欣有脚春。
谁云三尺不须循。
若是诗僧月下，许敲门。
钜竹多中断，残梅竞小颦。
畦丁说与主林神。
扫洒板桥前径、待吾人。
强作千年调，难逾五度春。
脊令继踵漫相循。
休要关心药裹、也扃门。
蕙帐银杯化，纱窗翠黛颦。
烧香试问紫姑神。
一岁四并三乐、几多人。
南浦山罗列，东湖水渺弥。
主人好客过当时。
斗转参横时候、醉如泥。
莫管莺声老，从它柳絮飞。
野园春色别无奇。
船上有花多酒、未须归。
睡足淡梳妆，喜见诗人元白。
不学艳红妖紫，壤花仙标格。
须知玉骨本天然，不是借人力。
准拟小春重看，望秋灰无射。
五凤望中仙，五马人间贵。
舞态歌声尽出群，乌鹊巡檐喜。
昨夜值狂风，痛饮全无味。
说与谯门漫打更，却怕催归骑。
华发苍头，年年更变，白雪轻犯双眉。
六旬过四，七十古来稀。
问柳寻花兴懒，拈筇杖、闲绕园池。
曾中有，青州从事，无意唤琼彝。
人生，何处乐，楼台院落，吹竹弹丝。
奈壮怀销铄，病费医治。
漫道琴弦绿绮，游鱼听、山水谁知。
盘洲怨，盟鸥闲阔，瘗鹤立新碑。
风搅花间，雨慳柳下，人人懒拂愁眉。
年荒省事，投辖井中稀。
架上舞衣尘积，弦索断、筝雁差池。
南柯梦，转头陈迹，饥鼠穴空彝。
新年，官事少，秋蛇春蚓，重叠乌丝。
更出奇花判，百病都治。
报道行厨办也，乌鹊喜、龟鹤前知。
更书近，鹓行浸远，长对去思碑。
殢酒销愁，逢场作戏，何曾择地伸眉。
诗筒来往，如我与君稀。
喜得青春有闰，添日月、款曲临池。
洲盘有，山肴野蔌，安用设鸡彝。
老来，空自笑，一头梳雪，两鬓吹丝。
便常逢社饮，聋不堪治。
曾就新年真率，花神报、蜂蝶皆知。
东风恶，江梅欲尽，荐福莫轰碑。
柳径花台，熙熙春动，游人珥堕簪遗。
枯藤到处，绿刺惹冠衣。
雪后园林更好，琼作佩、香满横枝。
巡檐久，留连一笑，不管午阴移。
盘洲，今雅集，皇华飞盖，挥尘迟迟。
觉龟鱼增价，草木生辉。
梁上不教尘落，谈文字、酒散星稀。
明年好，玉津随驾，回首记襟期。
同病相怜，冻吟谁伴，温怀举案齐眉。
槐安梦境，一笑自来稀。
未到斜川见雪，春欲半、尚压铜池。
今思古，拊盆击筑，虿鼎闲夔彝。
何时。
天意解，并游花坞，旋扫蛛丝。
对壶中闲日，冗牍休治。
四坐同盟情话，飞玉尘、万事多知。
杯盘省，浅斟随意，真率视前碑。
蝴蝶梦魂，芭蕉身世，几人得到庞眉。
十分如意，天赋古今稀。
昼日猥叨三接，摩鹏翼、曾化鲲池。
槐阴下，深惭房魏，那敢作封彝。
雁行，争接翅，北门炬烛，西掖纶丝。
幸归来半世，园路先治。
渔唱樵歌不到，莺燕语、何畏人知。
编花史，修篁千亩，封植具穹碑。
春入花畦，雪迷筠坞，柳梢未肯低眉。
泥深路滑，车马往来稀。
平地琼琚盈尺，冰冻解、檐水如池。
皇华喜，增添泉货，不铸尚方彝。
光阴，驹过隙，髭髯如戟，容易成丝。
把诗盟长讲，酒病休治。
两两垂螺舞彻，藏羌管、人已潜郑攥钱流地上，褒诏便刊碑。
当国无功，归田有分，四山浓抹烟眉。
春云多变，清昼惠风稀。
欲踵兰亭故事，溪水涨、簪盍鹅池。
临修竹，一觞一咏，考古到辛彝。
当时。
龙衮侧，亲闻胪句，天语如丝。
谩三年博士，局冗争治。
底事绣衣留滞，青天瑞、奴隶皆知。
迎归诏，鸾台凤阁，名记壁间碑。
草阁烟横，花蹊雨润，伤春谁画鸦眉。
药囊未减，尊酒自然稀。
堪叹云和挂壁，弦半绝、鼠啮龙池。
投壶罢，凭阑玩古，罗列父丁彝。
龟巢，添绿皱，残梅片片，新柳丝丝。
恨风狂折竹，鹤病谁治。
自信年衰景短，甘冷淡、应也天知。
埙篪奏，清歌醉墨，一一上圭碑。
雨洗花林，春回柳岸，窗间列岫横眉。
老来光景，生怕聚谈稀。
何事扁舟西去，收杖屦、契阔鱼池。
流觞近，诗筒暂歇，焉用虎文彝。
良辰，怀旧事，海棠花下，笑摘垂丝。
叹五年一别，万病难治。
几处绣衣尘迹，歌舞地、乌鹊曾知。
君今去，珠帘暮卷，山雨拂崇碑。
汉章作山雨楼，景卢为之记。
旧日盘洲，藏钩卜夜，松儿笑拣双眉。
老人好静，此乐数年稀。
尚记乘舟西溯，楼卷雪、曾到雷池。
今非昔，畏寒闭户，弃掷夏商彝。
入春，逾两月，轻烟非雾，细雨如丝。
任风颓花架，不惮装治。
想得醉吟滕阁，家园事、争解详知。
归来好，猿惊鹤怨，孤负辋川碑。
嗟故岁，夏旱复秋阳。
十雨五风皆定数，千方百计为灾伤。
小郡怎禁当。
劳拊字，惠露洽丁黄。
田舍炊烟常蔽野，居民安堵不离乡。
祖道免斋粮。
倾盖侣，古语诵邹阳。
曲水一觞今意懒，阳关三叠重情伤。
离恨落花当。
人截镫，归骑莫仓黄。
谁肯甘心迷簿领，不如袖手傲家乡。
高枕熟黄粱。
小室坐毡重叠，红炉兽炭交加。
一卮村酒吸流霞。
窗外寒威可怕。
心在盘洲种柳，眼看密雪飞花。
银杯缟带不随车。
江上渔蓑难画。
莫惜清尊领客同。
已无花伴舞衣红。
强歌归去莫匆匆。
细雨弄烟烟弄日，断云黏水水黏空。
酴醿飞下晚来风。
倚天绝壁。
直下江千尺。
天际两蛾凝黛，愁与恨、几时极。
怒潮风正急。
酒醒闻塞笛。
试问谪仙何处，青山外、远烟碧。
几声残角。
月照梅花薄。
花下有人同醉，风满槛、波明阁。
夜寂香透幕。
酒深寒未著。
莫把玉肌相映，愁花见、也羞落。
春残日日风和雨。
烟江目断春无处。
山路有黄鹂。
背人相唤飞。
解鞍宿酒醒。
彩枕残香冷。
梦想小亭东。
蔷薇何似红。
江南雪里花如玉。
风流越样新装束。
恰恰缕金裳。
浓熏百和香。
分明篱菊艳。
却作妆梅面。
无处奈君何。
一枝春更多。
薄云卷雨凉成阵。
雨晴陡觉荷香润。
波影淡塞星。
水边镫火明。
白萍洲上路。
几度来还去。
彩枕恨茫茫。
笛声依夜长。
诏书昨夜先春到。
留公一共梅花笑。
青琐凤凰池。
十年归已迟。
灵溪霜后水。
的的清无比。
比似使君清。
要知清更明。
墙根新笋看成竹。
青梅老尽樱桃熟。
幽墙几多花。
落红成暮霞。
闭门风又雨。
只道春归去。
媚脸笑持杯。
却惊春思回。
梧桐叶上秋萧瑟。
画阑桂树攒金碧。
花底最风流。
相逢不上楼。
数枝添宝髻。
滴滴香沾袂。
杯到莫留残。
雾窗疑广寒。
壶中春早。
翦刻工夫天自巧。
雨转风斜。
吹作千林到处花。
瑶池清浅。
璧月琼枝朝暮见。
莫上扁舟。
且醉仙家白玉楼。
风梳雨洗。
玉阙琼楼何处是。
万里秋容。
唤起嫦娥酒未中。
相逢且醉。
忙里偷闲知有几。
况自丰年。
须信金华别是天。
疏疏密密未开时。
装点最繁枝。
分明占断秋思，一任晓风吹。
金缕细，翠绡垂。
画阑西。
嫦娥也道，一种幽香，几处相宜。
春尚浅。
谁把玉英裁翦。
尽道梅梢开未遍。
卷帘花满院。
楼上酒融歌暖。
楼下水平烟远。
却似涌金门外见。
絮飞波影乱。
幽槛暑。
又是一年重午。
猎猎风蒲吹翠羽。
楚天梅熟雨。
往事潇湘南浦。
魂断画船箫鼓。
双叶石榴红半吐。
倩君聊寄与。
华屋翠云深，云外晚山千叠。
眼底无穷春事，对杨枝桃叶。
老来沈醉为花狂，霜鬓未须镊。
几许夜阑清梦，任翻成胡蝶。
秋意满芙蓉，红映小园丛竹。
风里凤箫声扬，有新妆明玉。
诗翁相对两悠然，一醉绕黄菊。
目尽晚山横处，共修眉争绿。
莺声寂。
春风欲去难踪迹。
难踪迹。
几枝红药，万金消得。
青铜镜里朱阑侧。
照人也似倾城色。
倾城色。
一尊莫负，赏心良夕。
危亭崛起卧苍龙。
绝景画图中。
便作龙山高会，千年乐事能同。
使君宴处，丹枫影淡，黄花香浓。
不惜归鞍照月，直教破帽吹风。
斜阳只向花梢驻。
似愁君西去。
清歌也便做阳关，更朝来风雨。
佳人莫道，一杯须近，总眉峰偷聚。
明年归诏上鸾台，记别离难处。
一度难逢佳节，今年两度重阳。
菊花犹折御衣黄。
莫惜危亭更上。
况有飞觞滟玉，从教醉帽吹香。
兴来相与共清狂。
频把新词细唱。
山路冥冥雨暗，溪桥阵阵花飞。
一年寂寂又春归。
白发自惊尘世。
不惜障泥渡水，且寻团扇题诗。
杜鹃休绕暮烟啼。
我欲风前重醉。
凉月圆时翠帐深。
锁非雾沈沈。
广寒宫里未归人。
共结屋、住黄金。
繁枝未老秋光淡，好风露、总关心。
天香不奈远相寻。
更翦巧、上瑶簪。
急雨朝来过，浓云晚半收。
荷香便傍酒尊浮。
极目淡烟斜照、满芳洲。
消尽人间暑，翻成一段秋。
使星南楚转东瓯。
只恐禁林归诏、未容留。
野杏抟枝熟，戎葵抱叶开。
村村箫鼓画船回。
客里不知时节、又相催。
角黍堆冰碗，兵符点翠钗。
去年今日共传杯。
应捻榴花独立、望归来。
席地赏残红。
少驻孤蓬。
一春不奈雨和风。
雨自无情风有恨，花片西东。
云淡远峰浓。
绿遍高桐。
神仙知在此山中。
万古消凝多少事，目尽晴空。
倦客怕离歌。
春已无多。
闲愁须倩酒消磨。
风雨才晴今夜月，不醉如何。
玉笋滟金荷。
情在双蛾。
二年能得几经过。
花满碧溪归棹远，回首烟波。
山绕江城腊又残。
朔风垂地雪成团。
莫将带雨梨花认，且作临风柳絮看。
烟杳渺，路弥漫。
千林犹待月争寒。
凭君细酌羔儿酒，倚遍琼楼十二阑。
不惜黄花插满头。
花应却为老人羞。
年年九日常拚醉，处处登高莫浪愁。
酬美景，驻清秋。
绿橙香嫩酒初浮。
多情雨后双溪水，红满斜阳自在流。
老去休惊节物催。
菊花端的为君开。
携壶幸有齐山客，怀古还如单父台。
松掩映，水萦回。
使君强健得重来。
不须细把茱萸看，且尽丰年酒一杯。
西风斜日兰皋路。
碧嶂连红树。
天公也自惜君行。
小雨霏霏特地、不成晴。
满城桃李春来处。
我老君宜住。
莫惊华发笑相扶。
记取他年同姓、两尚书。
登临自古骚人事。
惨忄栗天涯意。
金华峰顶做重阳。
月地千寻风里、万枝香。
相君携客相应记。
几处容狂醉。
双溪明月乱山青。
飞梦时时犹在、最高亭。
烟霄脉脉停机杼。
双鹊飞来语。
踏歌声转玉钩斜。
好是满天风露、一池花。
离多会少从来有。
不似人间久。
欢情谁道隔年迟。
须信仙家日月、未多时。
诏书昨夜催春到。
绿野花争早。
几枝先见海棠开。
全胜陇头冲雪、寄江梅。
破寒滴滴娇如醉。
不比春饶睡。
万红千紫莫嫌迟。
看取满城花送、衮衣归。
极目高亭横远岫。
拂新晴、黛蛾依旧。
策马重来，秋光如画，霜满翠梧高柳。
菊美橙香还对酒。
欢情似、那时重九。
楼上清风，溪头明月，不道沈郎消瘦。
江路木犀天。
梨枣吹风树树悬。
只道荔枝无驿使，依然。
赢得骊珠万颗传。
香露滴芳鲜。
并蒂连枝照绮筵。
惊走梧桐双睡鹊，腰底黄金作弹圆。
细雨弄中秋。
雨歇烟霄玉镜流。
唤起佳人横玉笛，凝眸。
收拾风光上小楼。
烂醉拚扶头。
明日阴晴且漫愁。
二十四桥何处是，悠悠。
忍对嫦娥说旧游。
楼头晚鼓。
佳人莫唱黄金缕。
良宵镫火还三五。
肠断扁舟，明日江南去。
离觞欲醉谁能许。
风前蝶闹蜂儿舞。
明年此夜知何处。
且插梅花，同听画檐雨。
菊花又折。
今年真是龙山客。
杯行潋滟新醅白。
一醉相欢，莫便话离恻。
从教破帽频欹侧。
楼头霜树明秋色。
凭高待把疏星摘。
天近风清，不怕暮云隔。
竹里疏枝总是梅。
月白霜清，犹未全开。
相逢聊与著诗催。
要趁金波，满泛金杯。
多病惭非作赋才。
醉到花前，探得春回。
明年公已在鸾台。
看取春风，丹诏重来。
记得年时离别夜，都门强半清秋。
今年想望只邻州。
星连南极动，月满大江流。
芸阁老仙多妙语，云阶清梦曾游。
屐声还认庾公楼。
金波摇酒面，河影堕帘钩。
自古文章贤太守，江南只数苏州。
而今太守更风流。
熏香开画阁，迎月上西楼。
见说宫妆高髻拥，司空却是遨头。
五湖莫便具扁舟。
玉堂红蕊在，还胜百花洲。
十年此地看花时。
醉题诗。
夜弹棋。
湖海相逢，曾共惜芳菲。
前度刘郎今度客，嗟老矣，鬓成丝。
江梅吹尽柳桥西。
雪纷飞。
画船移。
满眼青山，依旧带寒溪。
往事如云无处问，云外月，也应知。
金银楼阁认蓬莱。
晓烟开。
上崔嵬。
风引孤帆，谁道却船回。
鹏翼倚天鳌背稳，惊浪起，雪成堆。
翩翩黄鹤为谁来。
醉持杯。
共徘徊。
四面江声，脚底隐晴雷。
织女机头凭借问，何处更、有琼台。
梅欲开时，君欲去、花谁同折。
应怅望、江津千树，晚烟明雪。
花似故人相见好，人如塞雁多离别。
待留君、重看水边花，花边月。
台城路，山如阙。
追往事，伤时节。
但春风春雨，古人愁绝。
多少扬州诗兴在，直须清梦翻胡蝶。
问他年、谁记饮中仙，花应说。
寂寞山城，春已半、好花都折。
无奈向、阴晴不定，冷烟寒食。
莫问花残风又雨，且须烂醉酬春色。
叹使君、华发又重来，人应识。
丹井畔，山桥侧。
空翠里，烟如织。
便直教马上，醉巾沾湿。
丞相车茵端未惜，孟公好客聊无客。
算明年、溪路海棠开，还相忆。
世事不须问，我老但宜仙。
南溪一曲，独对苍翠与孱颜。
月白风清长夏。
醉里相逢林下。
欲辩已忘言。
无客问生死，有竹报平安。
少年期，功名事，觅燕然。
如今憔悴，萧萧华发抱尘编。
万里蓬莱归路。
一醉瑶台风露。
因酒得天全。
笑指云阶梦，今夕是何年。
朝，至能索赋江路晓来雨，残暑夜全消。
人言天上今夕，飞鹊渐成桥。
杳杳云车何处。
脉脉红蕖香度。
瓜果趁良宵。
推枕断虹卷，抚槛白鱼跳。
五湖客，临风露，倚兰苕。
云涛四起，极目人世有烟霄。
我送君舟西渡。
君望我帆南浦。
明日恨迢迢。
且醉吴淞月，重听浙江潮。
明月照多景，一话九经年。
故人何在，依约蜀道倚青天。
豪气如今谁在。
剩对岷峨山水。
落纸起云烟。
应有阳台女，来寿隐中仙。
相如赋，王褒颂，子云玄。
兰台麟阁，早晚飞诏下甘泉。
梦绕神州归路。
却趁鸡鸣起舞。
余事勒燕然。
白首待君老，同泛五湖船。
潋潋桂华满，摇落楚江秋。
去年今夜，相望千里一扁舟。
满目都门风露。
离别凄凉几度。
霜雪渐盈头。
山水最佳处，常恨不同游。
少年约，谈笑事，取封侯。
田园归晚，休问适不用吾谋。
身外功名何处。
屈指如今老去。
无梦到金瓯。
剩买五湖月，吹笛下沧洲。
今日俄重九，莫负菊花开。
试寻高处，携手蹑屐上崔嵬。
放目苍岩千仞。
云护晓霜成阵。
知我与君来。
古寺倚修竹，飞槛绝纤埃。
笑谈间，风满座，酒盈杯。
仙人跨海，休问随处是蓬莱。
洞有仙骨岩。
落日平原西望。
鼓角秋深悲壮。
戏马但荒台。
细把茱萸看，一醉且徘徊。
泽国又秋晚，天际有飞鸿。
中原何在，极目千里暮云重。
今古长干桥下，遗恨都随流水，西去几时东。
斜日动歌管，萸菊舞西风。
江南岸，淮南渡，草连空。
石城潮落、寂寞烟树锁离宫。
且斗尊前酒美，莫问楼头佳丽，往事有无中。
却笑东山老，拥鼻与谁同。
落日淡芳草，烟际一鸥浮。
西湖好处，君去千里为谁留。
坐想敬亭山下，竹映一溪寒水，飞盖共追游。
况有尊前客，相对两诗流。
笑谈间，风满座，气横秋。
平生壮志、长啸起舞看吴钩。
红白山花开谢，半醉半醒时节，春去子规愁。
梦绕水西寺，回首谢公楼。
听清歌初转，翠岭云横，乍飞还驻。
水落秋明，正千岩呈露。
况有宾朋，飘然才调，尽凌空鹓鹭。
步绕西畴，同寻南涧，郊原新雨。
好客声名，郑庄风韵，松菊栽成，故侯瓜圃。
燕去鸿来，笑人生离聚。
老子偷闲，爱君三径，共一尊芳醑。
待约梅仙，他年丹就，骑鲸飞去。
去年秋半，正都门结束，相将离别。
潋潋双溪新雁过，重见当时明月。
步转高楼，凄凉看镜，绿鬓纷成雪。
晚晴烟树，傍人飞下红叶。
还记江浦潮生，云涛天际，涌金波一色。
千里相望浑似梦，极目空山围碧。
醉拍朱阑，满簪丹桂，细与姮娥说。
倚风孤啸，恍然身在瑶阙。
定交最早，叹西津几度，匆匆论别。
世事浮云山万变，只有沧江横月。
长忆追随，湖山好处，醉帽欹风雪。
竹阴花径，兴来题尽桐叶。
谁忆此地相逢，鬓毛君未白，眉添黄色。
屈指烟霄归诏近，路入龙楼金碧。
千载功名，一尊欢笑，会作他年说。
倚天长剑，夜寒光透银阙。
湖山泥影，弄晴丝、目送天涯鸿鹄。
春水移船花似雾，醉里题诗刻烛。
离别经年，相逢犹健，底恨光阴速。
壮怀浑在，浩然起舞相属。
长记入洛声名，风流觞咏，有兰亭修竹。
绝唱人间知不知，零落金貂谁续。
北固烟钟，西州雪岸，且共杯中绿。
紫台青琐，看君归上群玉。
春来离思，正楼台灯火、香凝金戟。
扬子江头嘶骑拥，杨柳花飞留客。
枚乘声名，谪仙风韵，更赋长相忆。
酒阑相顾，起看月堕寒壁。
尊前谁唱新词，平林真有恨、寒烟如织。
燕雁横空梅蕊乱，醉里隔江闻笛。
白发逢春，湖山好在，一笑千金直。
待君归诏，买船重话畴昔。
乱山深处逢春，断魂更入桃源路。
双双翠羽，溅溅流水，濛濛香雾。
花里莺啼，水边人去，落红无数。
恨刘郎鬓点，星星华发，空回首、伤春暮。
寂寞云间洞户。
问当年、佳期何处。
虹桥望断，琼楼深锁，如今谁住。
绿满千岩，浣衣石上，倚风凝伫。
料多情好在，也应笑我，却匆匆去。
西风吹暮雨。
正碧树凉生，送君南浦。
蝉声带残暑。
满高林斜照，暝烟横渚。
故乡路阻。
更秋入、江城雁渡。
怅天涯、几许闲愁，对酒共成羁旅。
休问功名何在，绿鬓吴霜，素衣尘土。
离觞缓举。
收玉箸，听金缕。
叹凌云才调，乌丝阑上，省把清诗漫与。
见洛阳、年少交游，倩君寄语。
送君南浦。
对烟柳、青青万缕。
更满眼、残红吹尽，叶底黄鹂自语。
甚动人、多少离情，楼头水阔山无数。
记竹里题诗，花边载酒，魂断江干春暮。
都莫问、功名事，白发渐、星星如许。
任鸡鸣起舞，乡关何在，凭高目尽孤鸿去。
漫留君住。
趁酴醿香暖，持杯且醉瑶台露。
相思记取，愁绝西窗夜雨。
不恨绿阴桃李过，酴醿正向人开。
一尊清夜月徘徊。
花如人意好，月为此花来。
未信人间香有许，却疑同住瑶台。
纷纷残雪堕深杯。
直教攀折尽，犹胜酒醒回。
五月炎州路，千重扑地开。
只疑标韵是江梅。
不道薰风庭院、雪成堆。
宝髻琼瑶缀，仙衣翡翠裁。
一枝长伴荔枝来。
付与玉人和笑、插鸾钗。
霓裳弄月。
冰肌不受人间热。
分明密露枝枝结。
碧树珊瑚，容易与君折。
玉环旧事谁能说。
迢迢驿路香风彻。
故人莫恨东南别。
不寄梅花，千里寄红雪。
雨余叠巘浮空，望中秀色仙都是。
洞天未锁，人间春老，玉妃曾坠。
锦瑟繁弦，凤箫清响，九霄歌吹。
问分香旧事，刘郎去后，知谁伴、风前醉。
回首暝烟千里。
但纷纷、落红如泪。
多情易老，青鸾何许，诗成谁寄。
斗转参横，半帘花影，一溪寒水。
怅飞凫路杳，行云梦断，有三峰翠。
凝碧旧池头，一听管弦凄切。
多少梨园声在，总不堪华发。
杏花无处避春愁，也傍野烟发。
惟有御沟声断，似知人呜咽。
池馆春归，帘栊昼静，清漏移箭。
山下孤城，水边翠竹，鶗鴂声千转。
记得年时，绮窗人去，尚有唾茸遗线。
照珠筵、歌檀舞扇，寂寞旧家排遍。
青云赋客，多情多病，西掖桐阴满院。
飞絮随风，马头月在，翡翠帷空卷。
平湖烟远，斜桥雨暗，欲寄短书双燕。
算犹忆、兰房画烛，醉时共翦。
东风著意。
先上小桃枝。
红粉腻。
娇如醉。
倚朱扉。
记年时。
隐映新妆。
面临水岸。
春将半。
云日暖。
斜桥转。
夹城西。
草软莎平跋马。
垂杨渡、玉勒争嘶。
认蛾眉凝笑，脸薄拂燕支。
绣户曾窥。
恨依依。
共携手处。
香如雾。
红随步。
怨春迟。
销瘦损。
凭谁问。
只花知。
泪空垂。
旧日堂前燕，和烟雨，又双飞。
人自老。
春长好。
梦佳期。
前度刘郎，几许风流地，花也应悲。
但茫茫暮霭，目断武陵溪。
往事难追。
南风五月江波，使君莫袖平戎手。
燕然未勒，渡泸声在，宸衷怀旧。
卧占湖山，楼横百尺，诗成千首。
正菖蒲叶老，芙蕖香嫩，高门瑞、人知否。
凉夜光躔牛斗。
梦初回、长庚如昼。
明年看取，锋旗南下，六赢西走。
功画凌烟，万钉宝带，百壶清酒。
便留公剩馥，蟠桃分我，作归来寿。
仆贱生后一日也，故有分我蟠桃之戏。
菊花黄后。
山茶红透。
南国小春时候。
蓬山高处绿云间，有一个、仙官诞秀。
精神龟媚，骨毛鹤瘦。
落落人中星斗。
殷勤自折早梅芳，调一鼎、和羹为寿。
清霜著柳夜来寒。
新月印湖山。
共喜今年称寿，一尊还在长安。
人间千载，从教鹤发，且驻朱颜。
看取烟霄平步，何须九转神丹。
新笋旋成林。
梅子枝头雨更深。
织就彩丝犹十日，登临。
人似江心百炼金。
功业会相寻。
好挹薰风和舜琴。
鹤住千年丹九转，如今。
门外梧桐长翠阴。
好山横翠幕。
更一水流烟，嫩阴成幄。
薰风转林薄。
笑劳生底事，漫嗟离索。
霞觞细酌。
尽流年、青镜易觉。
算芙蓉、玉井香翻，不减旧阶红药。
寂寞。
草玄空老问字人稀，也胜投阁。
骑鲸后约。
追汗漫，记寥廊。
便风帆高挂，云涛千里，谁道蓬壶水弱。
任蟠桃、满路千花，自开自落。
红蕖漾月。
蕃风特地生梧叶。
一年风月今宵别。
隐隐笙鸾，何处有炎热。
凤凰山下榴花发。
一杯香露融春雪。
幔亭有路通瑶阙。
知我丹成，容我醉时节。
万古光寒太白精。
直宜分作两郎星。
不然安得难兄弟，先后尧蓂三荚生。
霜月冷，斗杓横。
老人今夜已齐明。
他年莫作郎星看，两两台躔拱太清。
春巷夭桃吐绛英。
春衣初试薄罗轻。
风和烟暖燕巢成。
小院湘帘闲不卷，曲房朱户闷长扃。
恼人光景又清明。
寒食不多时，几日东风恶。
无绪倦寻芳，闲却秋千索。
玉减翠裙交，病怯罗衣薄。
不忍卷帘看，寂寞梨花落。
不载，今收入此年年玉镜台，梅蕊宫妆困。
今岁未还家，怕见江南信。
酒从别后疏，泪向愁中尽。
遥想楚云深，人远天涯近。
春已半。
触目此情无限。
十二阑干闲倚遍。
愁来天不管。
好是风和日暖。
输与莺莺燕燕。
满院落花帘不卷。
断肠芳草远。
独行独坐。
独倡独酬还独卧。
伫立伤神。
无奈轻寒著摸人。
此情谁见。
泪洗残妆无一半。
愁病相仍。
剔尽寒灯梦不成。
迟迟春日弄轻柔。
花径暗香流。
清明过了，不堪回首，云锁朱楼。
午窗睡起莺声巧，何处唤春愁。
绿杨影里，海棠亭畔，红杏梢头。
风光紧急。
三月俄三十。
拟欲留连计无及。
绿野烟愁露泣。
倩谁寄语春宵。
城头画鼓轻敲。
缱绻临歧嘱付，来年早到梅梢。
黄鸟嘤嘤，晓来却听丁丁木。
芳心已逐。
泪眼倾珠斛。
见自无心，更调离情曲。
鸳帏独。
望休穷目。
回首溪山绿。
楼外垂杨千万缕。
欲系青春，少住春还去。
犹自风前飘柳絮。
随春且看归何处。
绿满山川闻杜宇。
便做无情，莫也愁人苦。
把酒送春春不语。
黄昏却下潇潇雨。
恼烟撩露。
留我须臾住。
携手藕花湖上路。
一霎黄梅细雨。
娇痴不怕人猜。
随群暂遣愁怀。
最是分携时候，归来懒傍妆台。
山亭水榭秋方半。
凤帏寂寞无人伴。
愁闷一番新。
双蛾只旧颦。
起来临绣户。
时有疏萤度。
我谢月相怜。
今宵不忍圆。
巧云妆晚，西风罢暑，小雨翻空月坠。
牵牛织女几经秋，尚多少、离肠恨泪。
微凉入袂，幽欢生座，天上人间满意。
何如暮暮与朝朝，更改却、年年岁岁。
也无梅柳新标格。
也无桃李妖娆色。
一味恼人香。
群花争敢当。
情知天上种。
飘落深岩洞。
不管月宫寒。
将枝比并看。
风劲云浓，暮寒无奈侵罗幕。
髻鬟斜掠。
呵手梅妆薄。
少饮清欢，银烛花频落。
恁萧索。
春工已觉。
点破香梅萼。
冬晴无雪。
是天心未肯，化工非拙。
不放玉花飞堕地，留在广寒宫阙。
云欲同时，霰将集处，红日三竿揭。
六花翦就，不知何处施设。
应念陇首寒梅，花开无伴，对景真愁绝。
待出和羹金鼎手，为把玉盐飘撒。
沟壑皆平，乾坤如画，更吐冰轮洁。
梁园燕客，夜明不怕灯灭。
鹅毛细翦，是琼珠密洒，一时堆积。
斜倚东风浑漫漫，顷刻也须盈尺。
玉作楼台，铅镕天地，不见遥岑碧。
佳人作戏，碎揉些子抛掷。
争奈好景难留，风僝雨僽，打碎光凝色。
总有十分轻妙态，谁似旧时怜惜。
担阁梁吟，寂寥楚舞，笑捏狮儿只。
梅花依旧，岁寒松竹三益。
竹里一枝斜，映带林逾静。
雨后清奇画不成，浅水横疏影。
吹彻小单于，心事思重省。
拂拂风前度暗香，月色侵花冷。
湿云不渡溪桥冷。
娥寒初破东风影。
溪下水声长。
一枝和月香。
人怜花似旧，花不知人瘦。
独自倚阑干，夜深花正寒。
办取舞裙歌扇，赏春只怕春寒。
卷帘无语对南山。
已觉绿肥红浅。
去去惜花心懒，踏青闲步江干。
恰如飞鸟倦知还。
淡荡梨花深院。
前日海棠犹未破。
点点胭脂，染就真珠颗。
今日重来花下坐。
乱铺宫锦春无那。
剩摘繁枝簪几朵。
痛惜深怜，只恐芳菲过。
醉倒何妨花底卧。
不须红袖来扶我。
闻道彤庭森宝仗，霜风逐雨驱云。
六龙扶辇下青青。
香随鸾扇远，日射赭袍明。
帘卷天街人隘路，满城喜望清尘。
欢声催起岭梅春。
欲知天意好，昨夜月华新。
翦就碧云闹叶，刻成紫玉芳心。
浅春不怕峭寒侵。
暖彻薰笼瑞锦。
花里清芬独步，尊前胜韵难禁。
飞香直到玉杯深。
消得厌厌痛饮。
灯花挑尽夜将阑。
斜掩小屏山。
一点凉蟾窥幔，钏敲玉臂生寒。
起来无绪，炉薰烬冷，桐叶声干。
都把沈思幽恨，明朝分付眉端。
双阙中天，凤楼十二春寒浅。
去年元夜奉宸游，曾侍瑶池宴。
玉殿珠帘尽卷。
拥群仙、蓬壶阆苑。
五云深处，万烛光中，揭天丝管。
驰隙流年，恍如一瞬星霜换。
今宵谁念泣孤臣，回首长安远。
可是尘缘未断。
谩惆怅、华胥梦短。
满怀幽恨，数点寒灯，几声归雁。
筑室峥嵘占宝峰。
退朝燕坐万缘空。
出尘高志抗冥鸿。
何日嘉招陪一笑，看君豪饮釂千钟。
试凭鄙句作先容。
何处春来，惠风初自东郊至。
柳条花蕊。
迤逦争明媚。
造化难穷，谁晓幽微理。
都来是。
自然天地。
一点冲和气。
暖日迟迟，乱莺声在垂杨里。
昼眠惊起。
花影闲铺地。
试问荣名，何似花前醉。
陶陶地。
任他门外。
车驾喧朝市。
花满名园，万红千翠交相映。
昼阑幽径。
行乐迷芳景。
惟有幽人，不与浮华竞。
便幽静。
兴来独饮。
花下风吹醒。
春入山家，杖藜独步登岩岫。
野花争秀。
弄蕊香盈袖。
对景开怀，莫遣双眉皱。
春难久。
乱红飞后。
留得韶光否。
乐事难并，少年常恨春宵短。
万花丛畔。
只恐金杯浅。
方喜春来，又叹韶华晚。
频相劝。
且闻强健。
莫厌花经眼。
一瞬光阴，世人常被芳菲恼。
玉壶频倒。
惟恨春归早。
何似逍遥，物外寻三岛。
春长好。
瑞芝瑶草。
春又何曾老。
浮世如何，问花何事花无语。
夜来风雨。
已送韶华暮。
念此堪惊，得失休思虑。
从今去。
醉乡深处。
莫管流年度。
深亭邃馆销清风。
榴花芳艳浓。
阳光染就欲烧空。
谁能窥化工。
观物外，喻身中。
灵砂别有功。
若将一粒比花容。
金丹色又红。
炎天何处可登临。
须于物外寻。
松风涧水杂清音。
空山如弄琴。
宜散发，称披襟。
都无烦暑侵。
莫将城市比山林。
山林兴味深。
豪家大厦敞千楹。
风摇玉柄轻。
金盆弄水复敲冰。
热从何处生。
低草舍，小茅亭。
如何安此身。
元来一念静无尘。
萧然心自清。
金乌玉兔最无情。
驱驰不暂停。
春光才去又朱明。
年华只暗惊。
须省悟，莫劳神。
朱颜不再新。
灭除妄想养天真。
管无寒暑侵。
谁言无处避炎光。
山中有草堂。
安然一枕即仙乡。
竹风穿户凉。
名不恋，利都忘。
心闲日自长。
不须辛苦觅琼浆。
华池神水香。
炎炎皦日正当中。
澄潭忽此逢。
金丹乍浴表深功。
通明照水红。
丹浴罢，乐无穷。
怡然百体融。
人间何处不清风。
此怀谁与同。
寒来暑往几时休。
光阴逐水流。
浮云身世两悠悠。
何劳身外求。
天上月，水边楼。
须将一醉酬。
陶然无喜亦无忧。
人生且自由。
流光转毂。
鸟飞兔走争相逐。
火云方见奇峰簇。
飒飒西风，惊堕井梧绿。
隙驹莫叹年华速。
新凉且喜消炎酷。
休将闲事萦心曲。
红滴真珠，初醡玉醅熟。
清秋夜寂。
圆蟾素影流空碧。
都无一点浮云隔。
河汉光微，星斗淡无色。
日精欲炼须阴魄。
更深犹望清宵立。
坎离二物都收得。
独步瀛洲，方表大丹力。
流年迅速。
君看败叶初辞木。
若非寿有金丹续。
石火光中，难保鬓长绿。
区区何用争荣辱。
百年一梦黄粱熟。
人生要足何时足。
赢取清闲，即是世间福。
虚窗透月。
寒莎败壁蛩吟切。
沈沈永漏灯明灭。
只为愁人，不为道人设。
愁人对此成愁绝。
道人终是心如铁。
一般景趣情怀别。
笛里西风，吹下满庭叶。
湖光湛碧。
亭亭照水芙蕖拆。
绿罗盖底争红白。
恍若凌波，仙子步罗袜。
如今霜落枯荷折。
清香无处重寻觅。
浮生似此初无别。
及取康强，一笑对风月。
有限光阴过隙，无情日月飞梭。
春花秋月暗消磨。
一岁相看又过。
逢酒须成痛饮，临风莫厌高歌。
虚名微利两如何。
识破方知恁么。
雪似琼花铺地，月如宝鉴当空。
光辉上下两相通。
千古谁窥妙用。
若悟珠生蚌腹，方知非异非同。
阴阳相感有无中。
恍惚已萌真种。
卷地朔风凛凛，漫天瑞雪霏霏。
园林万不变枯枝。
因甚松篁独翠。
只为春花竞发，却教秋叶争飞。
若无荣盛便无衰。
悟此方名达理。
冬至一阳初动，鼎炉光满帘帏。
五行造化太幽微。
颠倒难穷妙理。
遇此急须进火，速修犹恐迟迟。
茫茫何处问天机。
要悟须凭师指。
一梦浮生未觉，三冬短晷堪惊。
天高谁解挽长绳。
系住流年光景。
须信阴阳有定，非关岁月无情。
若教心地湛然清。
日在壶中自永。
四序常如转毂，百年须待春风。
江梅何事向严冬。
早有清香浮动。
只为六阴极处，一阳已肇黄宫。
阴阳迭用事何穷。
此是乾坤妙用。
朝锁烟霏，暮凝空翠。
千峰迥立层霄外。
阴晴变化百千般，丹青难写天然态。
人住山中，年华频改。
山花落尽山长在。
浮生一梦几多时，有谁得似青山耐。
一片闲云，山头初起。
飘然直上虚空里。
残虹收雨耸奇峰，春晴鹤舞丹霄外。
出岫无心，为霖何意。
都缘行止难拘系。
幽人心已与云闲，逍遥自在谁能累。
堪笑山中，春来风景。
一声啼鸟烟林静。
山泉风暖奏笙簧，山花雨过开云锦。
短棹桃溪，瘦藤兰径。
独来独往乘幽兴。
韶光回首即成空，及时乐取逍遥性。
人问山中，因何无暑。
山堂恰在山深处。
藤阴满地走龙蛇，泉声万壑鸣风雨。
且弄青松，休挥白羽。
相逢况有烟霞侣。
长天一任火云飞，夜凉踏月相将去。
秋入云山，物情潇洒。
百般景物堪图画。
丹枫万叶碧云边，黄花千点幽岩下。
已喜佳辰，更怜清夜。
一轮明月林梢挂。
松醪常与野人期，忘形共说清闲话。
身世浮沤，利名缰锁。
省来万事都齐可。
寻花时傍碧溪行，看云独倚青松坐。
云片飞飞，花枝朵朵。
光阴且向闲中过。
世间萧散更何人，除非明月清风我。
吴松江影漾清辉。
山远翠光微。
杨柳风轻日永，桃花浪暖鱼肥。
东来西往，随情任性，本自无机。
何事沙边鸥鹭，一声欸乃惊飞。
松江西畔水连空。
霜叶舞丹枫。
谩道金章清贵，何如蓑笠从容。
有时独醉，无人系缆，一任斜风。
不是芦花惹住，几回吹过桥东。
鸣榔惊起鹭鸶飞。
山远水瀰瀰。
米贱茅柴酒美，霜清螃蟹螯肥。
人生所贵，逍遥快意，此外皆非。
却笑东山太傅，几曾梦见蓑衣。
红尘光景事如何。
扰扰利名多。
若问侬家活计，扁舟小笠轻蓑。
一尊美酒，一轮皓月，一弄山歌。
选甚掀天白浪，未如人世风波。
萧萧芦叶暮寒生。
雪压冻云平。
密洒一篷烟火，惊鸿飞起沙汀。
收纶罢钓，空江有浪，短棹无声。
便是天然图画，何须妙手丹青。
人间何处难忘酒。
迟迟暖日群花秀。
红紫斗芳菲。
满园张锦机。
春光能几许。
多少闲风雨。
一盏此时疏。
非痴即是愚。
人间何处难忘酒。
中秋皓月明如昼。
银汉洗晴空。
清辉万古同。
凉风生玉宇。
只怕云来去。
一盏此时迟。
阴晴未可知。
人间何处难忘酒。
闭门永日无交友。
何以乐天真。
云山发兴新。
听风松下坐。
趁蝶花边过。
一盏此时空。
幽怀谁与同。
人间何处难忘酒。
山村野店清明后。
满路野花红。
一帘杨柳风。
田家春最好。
箫鼓村村闹。
一盏此时辞。
将何乐圣时。
人间何处难忘酒。
兴来独步登岩岫。
倚杖看云生。
时闻流水声。
山花明照眼。
更有提壶劝。
一盏此时斟。
都忘名利心。
人间何处难忘酒。
水边石上逢山友。
相约老山林。
幽居不怕深。
浮名心已尽。
倾倒都无隐。
一盏此时无。
交情何以舒。
闲中一盏瓮头春。
养气又颐神。
莫教大段沈醉，只好带微醺。
心自适，体还淳。
乐吾真。
此怀何似，兀兀陶陶，太古天民。
闲中一盏建溪茶。
香嫩雨前芽。
砖炉最宜石铫，装点野人家。
三昧手，不须夸。
满瓯花。
睡魔何处，两腋清风，兴满烟霞。
闲中一弄七弦琴。
此曲少知音。
多因淡然无味，不比郑声淫。
松院静，竹林深。
夜沈沈。
清风拂轸，明月当轩，谁会幽心。
闲中一首醉时歌。
此乐信无过。
阳春自来寡和，谁与乐天和。
言不尽，意何多。
且蹉跎。
功名莫问，富贵休言，到底如何。
鹤驭来从玉席前。
笑谈勋业照凌烟。
心游物外都无碍，春在壶中别有天。
香似雾，酒如泉。
华堂冰雪映神仙。
灵椿不老青松健，花里年年醉管弦。
彩舞萱堂喜气新。
年年今日庆生辰。
碧凝香雾笼清晓，红入桃花媚小春。
须酩酊，莫逡巡。
九霞杯冷又重温。
壶天自是人难老，长拥笙歌醉洞云。
五福仙娥月殿来。
依稀微步彩云随。
一从别有瑶池宴，不见蟠桃几度开。
歌宛转，舞排徊。
碧梧秋意满池台。
年年玉露收残暑，长送新凉入寿杯。
消息枝头梅子黄。
两宫恩意酿湖光。
长庚自是文章瑞，好伴前星烛万方。
金鸭暖，玉杯香。
换鹅笔墨醉淋浪。
只将名字为公祝，便合千秋佐玉皇。
福善天应锡寿祺。
人生七十古来稀。
我翁更有椿龄在，余庆堂前玉树辉。
传世业，长孙枝。
捧杯欢见老莱衣。
一阳渐近门多喜，百禄争迎好事归。
月娥来自广寒宫。
步摇环佩丁东。
戏鸾双舞驾天风。
雪满云空。
一剪玉梅花小，九霞琼醴杯浓。
凤箫千载莫匆匆。
且醉壶中。
玉池波浪碧如鳞。
露莲新。
新歌一曲翠眉嚬。
舞乖茵。
满酌兰英酒，须知献寿千春。
太平无事荷君恩，齐唱望仙门。
玉京清漏起微凉。
好秋光。
金杯潋滟酌琼浆。
会仙乡。
新曲调丝筦，新声更飐霓裳。
博山炉暖泛浓香。
为寿百千长。
紫微枝上露华浓。
起秋风。
筦弦声细出帘栊。
象筵中。
仙酒斟云液，山歌转绕梁虹。
此时佳会庆相逢。
欢醉且从容。
向蓬莱云渺。
姑射山深，有春长好。
香满枝南，笑人间惊早。
试问寒柯，镂冰裁玉，费化工多少。
东合诗成，西湖梦觉，几番清晓。
好是罗帏，麝温屏暖，却恨烟村，雨愁风恼。
一一清芬，为东君倾倒。
待得明年，翠阴青子，荫凤皇池沼。
更把阳和，从头付与，繁花芳草。
津鼓冬冬，三老醉、知谁留得。
都不记、琵琶洲畔，草青江碧。
桃李春风吹不断，烟霞秋兴清无极。
怅樽前、桂子有余香，曾相识。
残雨昼，初凉夕。
高烛烂，新醅白。
长歌断，欢意不如愁色。
父老能寻循吏传，关河暂枉诸侯客。
待日边、一纸诏黄飞，胜相忆。
赐被薰炉，曾同见、官槐重绿。
时归看、绮疏叠嶂，楚腰翻曲。
君过蓬山轻岁月，我怀庐阜分符竹。
道别离、待得再归来，人应俗。
春欲动，醅初熟。
追一笑，森三玉。
且相对青眼，共裁红烛。
小语人家闲意态，浅寒都下新装束。
念平生、和雨醉东风，从今足。
秋色忽如许，风露皎如空。
平生青鬓余地，老与故人同。
忆得鲈鱼来后，杂以洞庭新橘，月堕酒杯中。
宾客可人意，歌舞转春风。
坐间玉，花底扇，又从容。
从容更好，无奈多病已衰翁。
赖有主人风味，识我少年狂态，乞与酒颜红。
一醉晓鸦起，流水任西东。
淦水定何许，楼外满晴岚。
落霞蜚鸟无际，新酒为谁甘。
闻道居邻玉笥，下有芝田琳苑，光景照江南。
已转丹砂九，应降素云三。
忆畴昔，翻舞袖，纵剧谈。
玉壶倾倒，香雾黄菊酿红柑。
好在当时明月，只有炉薰一缕，缄寄可同参。
剩肯南游不，蓬海试穷探。
记河梁折柳。
问画堂乐事，燕鸿难偶。
十年谩回首。
但亭亭紫盖，差差南斗。
传闻小有。
种桃花、亲烦素手。
怪归来、道骨仙风缥缈，迥然非旧。
清昼。
江南如画，紫菊冬前，翠橙霜后。
扁舟渡口。
佳客至，奉名酒。
唤青鸾起舞，云窗月槛，一曲山明水秀。
笑相看、玉海别来，浅如故否。
揽垂杨细折。
有别情遗爱，与君都说。
文茵带琱轭。
是行春来处，去年阡陌。
柔桑半叶。
转光风、轻扬秀麦。
正人家共约，耕相借牛，社相留客。
清绝。
溪山犹记，脱帽吟风，倚楼招月。
东君何事，将春至，放春歇。
道从今江上，一花一柳，皆想油幢瑞节。
纵离愁、瘦减腰围，带金正晔。
山矾风味更梨花。
清白竞春华。
试问西园清夜，何如山崦人家。
楚东千嶂，吴江一棹，云路非赊。
惟有相思两地，可怜淡月朝霞。
烧灯已过禁烟前。
春信递相传。
柳暗乍迷津路，花暄欲照江天。
天涯宾主，相逢老矣，一笑欢然。
晚岁许同庐社，西风不买吴船。
长松擎月与天通。
霜叶乱惊鸿。
露炯乍疑杯滟，云生似觉衣重。
江南胜处，青环楚嶂，红半溪枫。
倦客会应归去，一亭长枕寒空。
几枝筇竹半烟云。
钟鼓醉中闻。
千点好山余思，一湾流水能分。
多情皓月，轮栖夜午，光动风文。
看取清闲宾主，犹胜富贵封君。
西城烟雾一重重。
潇洒便秋风。
巧妒玉人装髻，无如禁钥难通。
新声窈眇，怨传楚些，娇并吴宫。
夜久三星为粲，皓娥宁为君容。
欲暑还凉，如春有意重归。
春若归来，任他莺老花飞。
轻雷淡雨，似晚风、欺得单衣。
檐声惊醉，起来新绿成围。
回首分携。
光风冉冉菲菲。
曾几何时，故山疑梦还非。
鸣琴再抚，将清恨、都入金徽。
永怀桥下，系船溪柳依依。
雨细梅黄，去年双燕还归。
多少繁红，尽随蝶舞蜂飞。
阴浓绿暗，正麦秋、犹衣罗衣。
香凝沈水，雅宜帘幕重围。
绣扇仍携。
花枝尘染芳菲。
遥想当时，故交往往人非。
天涯再见，悦情话、景仰清徽。
可人怀抱，晚期莲社相依。
玉井冰壶，人间有此清秋。
笑语雍雍，从今庭户初修。
迎风待月，香凝处、四卷帘钩。
月波奇观，未饶当日南楼。
闻说三吴，江湖胜、从古风流。
况有双轓，旧谙黄阁青油。
金瓯屡启，应难解、久为人留。
天池波滟，可怜苹满汀洲。
注目。
正江湖浩荡，烟云离属。
美人衣兰佩玉。
淡秋水凝神，阳春翻曲。
烹鲜坐啸，清净五千言自足。
横剑气、南斗光中，浩然一醉引双鹿。
回雁到、归书未续。
梦草处、旧芳重绿。
谁忆潇湘岁晚，为唤起长风，吹飞黄鹄。
功名异时，圯上家傅谢荣辱。
待封留，拜公堂下，授我长生录。
爱日。
报疏梅动意，春前呼得。
书栋晓开寿域。
度百和温馨，霜华无力。
斑衣翠袖，人面年年照酒色。
环四座、璧月琼枝，恍然江县拟乡国。
闻道抚、东岩旧迹。
又殊胜、谢家清逸。
知与桃花笑了，定何似青鸟，层城消息。
他年妙高峰上，优昙会堪折。
拥轻轩、未妨游戏，看取朱轮十。
燕初归。
正春阴暗淡，客意凄迷。
玉觞无味，晚花雨退凝脂。
多情细柳，对沈腰、浑不胜垂。
别袖忍见离披。
江南陌上，强半红飞。
乐事从今一梦散，纵锦囊空在，金碗谁挥。
舞裙歌扇，故应闲琐幽闺。
练江诗就，算檥舟、宁不相思。
肠断莫诉离杯。
青云路稳，白首心期。
莫愁有信。
全胜春梦无准。
篆缕欲销，衣粉堪认。
残梦醒。
枕夜凉满鬓。
想香迳。
正垂垂美荫。
晚花在否，朱阑谁与同凭。
断云怨冷。
青鸟无凭问。
红叶翻成恨。
三五近。
试预占破镜。
朱槛曲。
妆浅鬓云吹绿。
半尺鹅溪凉意足。
手香沾柄玉。
午梦已惊难续。
说与翠梧修竹。
蓬海路遥天六六。
乘鸾何处逐。
劳顾曲。
燕贡雅羞衣绿。
鲁酒不能春味足。
小杯空荐玉。
只愿此欢常续。
莫序水边丝竹。
明日朝参同趁六。
犹期归骑逐。
休相忆。
明夜远如今日。
楼外绿烟村幂幂。
花飞如许急。
柳岸晚来船集。
波底斜阳红湿。
送尽去云成独立。
酒醒愁又入。
春已半。
绣绿新红如换。
燕子还来帘幕畔。
闲愁天不管。
翠被曲屏香满。
花叶彩笺人远。
鹊喜蛛丝都未判。
连环空约腕。
春不尽。
处处与情相趁。
谁道刘郎家恁近。
一年花不问。
双剪画罗春胜。
今夜月圆如镜。
怎得酒阑心易定。
试将金液镇。
春似绣。
不是别离时候。
滴尽黄昏残刻漏。
月高花影昼。
好在画屏金兽。
深琐粉窗兰牖。
溪水南来堪问否。
几时离渡口。
朱户密。
镇锁一庭春日。
画幕黄帘芳草碧。
游蜂初未识。
脆管么弦无力。
青子绿阴如织。
花满深宫无路入。
旧游浑记得。
春意密。
不受人间风日。
一曲清歌云暮碧。
尊前今夜识。
醉客倦吟无力。
滞梦停愁相织。
只道桃源难再入。
有人还问得。
衰翁自谪。
堪笑忘了，山林闲适。
一岁花黄，一秋酒绿，一番头白。
浮生似醉如客。
问底事、归来未得。
但愿长年，故人相与，春朝秋夕。
酴醿过也，酴醿过后，无花堪折。
只有垂杨，垂杨却作，絮惊行色。
海棠半在如无，又争倩、蔷薇恋得。
除是东风，随君归问，玉堂消息。
君莫厌江乡，也有茂林修竹。
竹外有些亭榭，置酒尊棋局。
棋神酒圣各成欢，欢长更烧烛。
寄语故人鹏鷃，任倾金围玉。
君到共黄花，君去早梅将发。
君不待梅归去，问与谁同折。
白头潘令一年秋，有酒恨无客。
莫忘道山堂上，话清音风月。
草草复匆匆，相见也还相忆。
记取梦魂诗思，似水光山色。
清音堂下一扁舟，谁主又谁客。
休厌一杯相劝，看梅梢将白。
寻得一枝春，惊动小园花月。
把酒放歌添烛，看连林争发。
从今日日有花开，野水酿春碧。
旧日爱闲陶令，作江南狂客。
风露入新亭，看尽楚天秋色。
行到暮霞明处，有金华仙刻。
孤城乔木堕荒凉，白云带溪碧。
唤取水舟同醉，话江湖归日。
一种岁前春，谁辨额黄腮白。
风意只吟群木，与此花修别。
此花佳处似佳人，高情带诗格。
君与岁寒相许，有芳心难结。
朱户闭东风，春在小红纤雪。
门外未寒犹暖，怪有花堪折。
梨花菊蕊不相饶，娇黄带轻白。
莫厌醉歌相恼，是中原乡客。
日日念江东，何有旧人重说。
二妙一时相遇，怪尊前头白。
山城无物为君欢，薄酒待寒月。
草草数歌休笑，似主人衰拙。
山水乡中，岂知还有中原笑。
醉歌倾倒。
记得升平调。
旧日年光，试把华灯照。
心情好。
有些怀抱。
拟向梅花道。
一点青阳，早梅初识春风面。
暖回琼管。
斗自东方转。
白马青袍，莫作铜驼恋。
看宫线。
但长相见。
爱日如人愿。
护雨烘晴，紫云缥缈来深院。
晚寒谁见。
红杏梢头怨。
绝代佳人，万里沈香殿。
光风转。
梦余千片。
犹恨相逢浅。
秋入阑干，亭亭波面虹千丈。
一声渔唱。
画个三高样。
江上风波，更泛吴松浪。
寒潮涨。
石鱼酒舫。
漫叟知何向。
好在苍苔，摩挲遗恨风还雨。
一凉相与。
片月生新浦。
天外离居，为我荪桡举。
山如许。
故人来否。
岁晚鲈堪煮。
香蔌蔌。
小山丛桂烘温玉。
烘温玉。
酒愁花暗，沈腰如束。
烦君剩与阳春曲。
为君细拂衾罗馥。
衾罗馥。
一春幽梦，与君相续。
梅缀雪。
雪缀梅花肌肤惬。
肌肤惬。
丰姿浓态，莹如玉色。
岁寒期约无相缺。
祥花不减晴空月。
晴空月。
依前消瘦，还共清绝。
岁寒堂下雨株梅。
商量先后开。
春前日绕一千回。
花来春未来。
冰可断，玉堪裁。
寒空无暖埃。
为君翻动腊前醅。
酒醒香满怀。
一春种得牡丹成。
那知君遽行。
东君也自没心情。
夜来风雨声。
追间阔，数清明。
不应歌渭城。
只愁河畔草青青。
却须离绪生。
三年何许竞芳辰。
君家千树春。
如今欲去复逡巡。
好花留住人。
红蕊乱，绿阴匀。
彩云新又新。
只应小阙记情亲。
动君梁上尘。
四弦续续。
山水依然关塞足。
天上新声。
谪堕人间得自名。
清歌宛转。
弹向指间依旧见。
满眼春风。
不觉黄梅细雨中。
绿阴红雨。
黯淡衣裳花下舞。
花月佳时。
舞破东风第几枝。
一杯相属。
从灺尊前三四烛。
酒尽花阑。
京洛风流仔细看。
一年歌舞。
还是花黄尊绿处。
雨横风多。
比似年时恨若何。
帘深酒暖。
细雨斜风浑不管。
只有黄花。
欲近佳人鬓畔鸦。
送人南浦。
日日客亭风又雨。
相见如何。
梅子枝头春已多。
真成别去。
酒病明朝知几许。
淋损宫袍。
都是人人醉后娇。
屈亭湘浦。
怨尽朝云还暮雨。
知是谁何。
赋得清愁尔许多。
爱来慵去。
此意平生成浪许。
著尽茸袍。
想像江梅雪后娇。
乱云荣浦。
做雪不成还是雨。
知我为何。
一笑仍添一恨多。
不须归去。
琥珀杯深能几许。
草色如袍。
记取从今舞处娇。
来时夹道，红罗步障，已换青丝翠羽。
春愁元自逐春来，却不肯、随春归去。
千觞美酒，十分幽事，归到只愁风雨。
凭谁传语牡丹花，为做取、东君些主。
江梅仙去，蜡梅蜂化，只有缃梅呈秀。
不知春在阿谁边，试与问、青青杨柳。
小园幽事，中都风味，斗草分香依旧。
东风莫谩送扁舟，为管取、轻寒罗袖。
藕花亭上，无尘无暑，滟滟一池秋韵。
绿罗宝盖碧琼竿，翠浪里、亭亭月影。
一家姊妹，两般梳洗，浓淡施朱传粉。
夜深风露逼人怀，问谁在、牙床酒醒。
雪中梅艳风前竹。
诗缘渐与情缘熟。
醉眼眩成花。
恼人生脸霞。
巫云将楚雨。
只恐翩然去。
我有合欢杯。
为君聊挽回。
雨声不断垂檐竹。
清歌唤起清眠熟。
洞户有余花。
同倾细细霞。
酒行如过雨。
雨尽风吹去。
吹去复盈杯。
一春能几回。
绣罗裙上双鸳带。
年年长系春心在。
梅子别时青。
如今浑已成。
美人书幅幅。
中有连环玉。
不是只催归。
要情无断时。
倚阑闲捻生绡扇。
新凉庭户微风转。
疏雨断檐声。
淡云开晚晴。
蔗浆寒浸齿。
枕簟清如水。
相忆不胜愁。
月来帘上钩。
青春背我堂堂去。
桃花乱落如红雨。
是妾断肠时。
芳心空自持。
相思君助取。
脉脉如牛女。
天远暮江迟。
今宵归不归。
堂外溪桥杨柳畔。
满树东风，更著流莺唤。
时节清明寒暖半。
秦筝欲妒歌珠贯。
一寸离肠无可断。
旧管新收，尽记双帷卷。
赖得今年春较晚。
送人犹有余红乱。
雪里珠衣寒未动。
雪后清寒，惊损幽帷梦。
风撼海牛帘幕重。
画檐冰筋如流汞。
一穗香云佳客共。
溜溜金槽，政尔新词送。
酒戏诗阄忘百中。
烛间有个人非众。
拂拂轻阴雨麹尘。
小庭深幕堕娇云。
好花无几，犹是洛阳春。
燕语似知怀旧主，水生只解送行人。
可堪诗墨，和泪渍罗巾。
曾蹑姑苏城上台。
好山知有好人来。
几回徙倚，月里暮云开。
闲倚和风千步柳，倦临残雪一枝梅。
暖香高烛，翻动道人灰。
风韶雨润催花候。
叹春恨、年年常有。
桃蹊杏陌相期久。
一为东君试手。
匆匆去、那人信否。
襟泪渍、粉香依旧。
单衣煮酒重来后。
好与看承人瘦。
当时众里闻新曲。
拚一醉、移舟换烛。
清波快送仙帆幅。
十里披烟泛玉。
谁知度、春寒夜独。
常记恨、花阑漏促。
西风渡口莲堪束。
一枕新凉会足。
冰练新裁月见羞。
墨花飞作淡云浮。
宜歌宜笑不妨秋。
约腕半笼衫草碧，洗妆初失黛蛾愁。
嫩凉轻暑奈风流。
过雨园林绿渐浓。
晚霞明处暮云重。
小桥东畔再相逢。
睡起未添双鬓绿，汗融微退小妆红。
几多心事不言中。
菊已开时梅未通。
似寒如暖意融融。
情亲语妙一杯中。
歌舞欲来须更理，林泉有乐政须同。
好诗多味酒无功。
渺渺东风泛酒船。
月华为地玉为川。
春于红药更留连。
云路功名方步步，草庐松竹自年年。
他时人说二疏贤。
花下凭肩月下迎。
避人私语脸霞生。
画堂红烛意盈盈。
病酒一春愁与睡，倚阑终日雨还晴。
强移心绪作清明。
人意歌声欲度春。
春容温暖胜于人。
劝君一醉酒如渑。
梅子枝头应有恨，柳花风底不堪颦。
盖公堂下净无尘。
烟空磴尽长松语。
佳处遗基古。
道人乘月又乘风。
未用秋衣沈水、换薰笼。
两峰千涧依稀是。
想像诗翁醉。
莫惊青蕊后时开。
笑倒江南陶令、未归来。
凌虚风马来无迹。
水净山光出。
松间孤鹤睡残更。
唤起缑箫飞去、与云平。
新亭聊共丰年悦。
一醉中秋月。
江山拟作画图临。
乐府翻成终胜、写无声。
兰畦梅迳香云绕。
长恨相从少。
相从虽少却情亲。
不道相从频后、是行人。
行人未去犹清瘦。
想见相分后。
书来梅子定尝新。
记取江东日暮、雨还云。
风露晚珊珊。
洛下湘中接佩环。
急把一杯相劳苦，云端。
只恐冰肌亦自寒。
二客共阑干。
潋潋鲸波吸未干。
待得月华移十丈，乘欢。
更上层楼极处看。
浓绿暗芳洲。
春事都随芍药休。
风雨只贪梅子熟，飕飕。
却送行人一夜秋。
新月幸如钩。
三五还催玉鉴浮。
一段离愁溪样远，悠悠。
只是溪流浅似愁。
窗户映朝光。
花气浑如百和香。
即遣花飞深造次，茫茫。
曲渚飘成锦一张。
相忆莫相忘。
并蒂芙蓉本自双。
草色连云人去住，堪伤。
海上尖峰似剑钅芒。
满城风雨近重阳。
夹衫清润生香。
好辞赓尽楚天长。
唤得花黄。
客胜不知门陋，酒新如趁春狂。
故人相见等相忘。
一语千觞。
澄溪暝度轻澌白。
对平湖、淡烟隔。
我与征鸿共行人，更张灯留客。
东园半是余花迹。
料仙帆、到时发。
若倚江楼望清淮，为殷勤乡国。
当年万里龙沙路。
载多少、离愁去。
冷压层帘云不度。
芙蓉双带，垂杨娇髻，弦索初调处。
花凝玉立东风暮。
曾记江边丽人句。
异县相逢能几许。
多情谁料，琵琶洲畔，同醉清明雨。
春水绿波南浦。
渐理棹、行人欲去。
黯消魂、柳上轻烟，花梢微雨。
长亭放盏无计住。
但芳草、迷人去路。
忍回头、断云残日，长安何处。
忆著旧山归去乐，松筠岁晚参天。
老来慵似柳三眠。
从教官府冷，甘作地行仙。
青琐紫微追昨梦，扁舟已具犹怜。
有情如酒月如川。
为君忘饮病，更拟索茶煎。
潦水似讥酒浅，秋云如妒蟾明。
幽人闻雁若闻莺。
更长端有意，菊晚近无情。
诗学笑中偷换，烛花醉里频倾。
罗衣迥立可怜生。
五湖虽好在，客意欲登瀛。
天外秋云四散飞。
波间风艇一时归。
他年淮水东边月，犹为登临替落晖。
夸客胜，数星稀。
晚寒拂拂动秋衣。
酒行不尽清光意，输与渔舟睡钓矶。
渺渺东风拂画船。
不堪临雨落花前。
清歌只拟留春住，好语频闻有诏传。
秦望月，镜湖天。
养成英气自当年。
两山总是经行处，献纳雍容定几篇。
忆醉君家倚翠屏。
年年相喜鬓毛青。
谁知缓步从天下，犹许清弹此地听。
挥羽扇，写鹅经。
使星何似老人星。
几时一试薰风手，今日桐阴又满庭。
拂拂深帏起暗尘。
清歌缓响自回春。
月知灯市云间堕，人对梅花雪后新。
杯掌露，舞衣云。
酒慵微觉翠鬟倾。
洞房不压阳台雨，乞与游人弄晚晴。
新寒一段。
变尽人间暖。
说与群花花不管。
只有江梅情乱。
江梅也似山人。
山人到老梅亲。
斗薮衣冠气象，百般归去精神。
桃根桃叶。
一树芳相接。
春到江南三二月。
迷损东家蝴蝶。
殷勤踏取青阳。
风前花正低昂。
与我同心栀子，报君百结丁香。
杜曲桑麻，灞桥风雪，归梦无路。
马健凌秋，人间玩日，聊用宽迟暮。
摇摇羽扇，翩翩凫舄，胜处恍疑仙去。
笑相看，风林露草，古来有谁知趣。
黄公垆下，山阴亭畔，岁月著鞭如骛。
出塞功名，入关游说，纸上俱难据。
论诗说剑，尊前风味，天巧却容人觑。
问少陵，酣歌拓戟，为谁献赋。
洗妆僛舞傍清尊。
霏雨淡黄昏。
殷勤与花为地，烧烛助微温。
松半岭，竹当门。
意如村。
明朝酒醒，桃李漫山，心事谁论。
江梅初试两三花。
人意竞年华。
春工未敢轻放，深院拥吴娃。
翻酒戏，醉人家。
旧生涯。
而今且趁，便面斜阳，莫照红纱。
杏花风下。
独立春寒夜。
微雨度，疏星挂。
晖晖浓艳出，袅袅繁枝亚。
朱槛倚，轻罗醉里添还卸。
寂寞情犹乍。
怅望骖鸾驾。
衣褪玉，香欺麝。
一花拚一醉，杯重凭谁把。
春去也，重帘翠幕人如画。
传闻天上有星榆。
历历谁居。
淡烟暮拥红云暖，春寒乍有还无。
作态似深又浅，多情要密还疏。
移尊环坐足相娱。
醉影凭扶。
江南归到虽怜晚，犹胜不见踟躇。
尽拚绿阴青子，凭肩携手如初。
淡月华灯春夜。
送东风、柳烟梅麝。
宝钗宫髻连娇马。
似记得、帝乡游冶。
悦亲戚之情话。
况溪山、坐中如画。
凌波微步人归也。
看酒醒、凤鸾谁跨。
兽金寒，帘玉润，梅雪印苔絮。
春意如人，易散苦难聚。
几多丝竹深情，池溏幽梦，犹倚赖、与君同住。
旧游处。
谁唤别浦仙帆，风前问征路。
烟雨连江，吹恨正无数。
莫数紫燕归来，红云开后，空怅望、主人轻去。
芙蓉池馆一重重。
留得黄花寿斝中。
春到小春如有信，月临良月正相同。
芝兰美应瑶阶瑞，苹藻香吹翠沼风。
此夜隔墙闻凤管，人间元自胜蟾宫。
露醑无情，送长歌未终，已醉离别。
何如暮雨，酿一襟凉润，来留佳客。
好山侵座碧。
胜昨夜、疏星淡月。
君欲翩然去，人间底许，员峤问帆席。
诗债酒病非畴昔。
赖亲朋对影，且慰良夕。
风流雨散，定几回肠断，能禁头白。
为君烦素手，荐碧藕、轻丝细雪。
去去江南路，犹应水云秋共色。
鸳瓦初凝霜粟。
冰笋旋裁春玉。
巧思化东风，唤省蕊红枝绿。
清淑。
清淑。
会有蜂栖蝶宿。
嫩柳眉梢轻蹙。
细草烟凝堪掬。
争似小桃秾，酒入香肌红玉。
清馥。
清馥。
不觉花阑漏促。
浦云融，梅风断，碧水无情轻度。
有娇黄上林梢，向春欲舞。
绿烟迷昼，浅寒欺暮。
不胜小楼凝伫。
倦游处。
故人相见易阻。
花事从今堪数。
片帆无恙，好在一篙新雨。
醉袍宫锦，画罗金缕。
莫教恨传幽句。
雨斜风横，正诗人闲倦，淮山清绝。
弹压秋光江万顷，只欠凌波罗袜。
好事幽人，怜予止酒，著意温琼雪。
翠帷低卷，怪来飞堕初月。
凉夜华宇无尘，舞裙香渐暖，锦茵声阙。
不分金莲随步步，谁遣芙蓉争发。
赖得高情，湘歌洛赋，称作西风客。
为君留住，不然飘去云阙。
天似水。
秋到芙蓉如乱绮。
芙蓉意与黄花倚。
历历黄花矜酒美。
清露委。
山间有个闲人喜。
相与十年亲且旧。
一笑天涯携手。
霜际寒云逗。
去年情味君思否。
远水无情冰不就。
好在尊前眉岫。
肠断东南秀。
淡烟疏月梅时侯。
平生相遇。
算未有、笑语闽山佳处。
旧日文章，如今风味浑如许。
眼前都是蓬莱路。
但莫道、有人曾住。
异时天上，种种风流，待君如故。
此自君家旧物，看九万清风，为君掀举。
举上青云，却忆梅花如旧否。
故人衰病今无绪。
只种得、梅花盈圃。
待君一过山家，共斟露醑。
春日归来如许长。
不知偿此意，几何觞。
老人临酒兴犹狂。
溪山主，终不道山王。
一雨罢耕桑。
平生欢喜处，是吾乡。
与君花底共风光。
春莫笑，花不似人香。
西风吹断梦草。
来度芙蓉老。
座上人谁在，晨参疏影相照。
幽馆寒意早。
檐声小。
醉语秋屏晓。
记年少。
相携胜处，黄花香满乌帽。
如今将见，璧月琼枝空好。
准拟新歌待见了。
不道。
些儿心事还恼。
一江风月同君住。
了不知秋去。
赏心亭下，过帆如马，堕枫如雨。
相将莫问，兴亡旧事，举离觞谁诉。
垂杨指点，但归来、有温柔佳处。
憔悴天涯，故人相遇情如故。
别离何遽。
忍唱阳关句。
我是行人，更送行人去。
愁无据。
寒蝉鸣处。
回首斜阳暮。
宿雨才收，余寒尚力。
牡丹将绽也、近寒食。
人间好景，算仙家也惜。
因循尽扫断、蓬莱迹。
旧日天涯，如今咫尺。
一月五番价、共欢集。
些儿寿酒，且莫留半滴。
一百二十个、好生日。
气佳哉寿域。
正晓松呈翠，早梅施白。
良辰值良月。
看景星朝睹，洗空霜洁。
珍图瑞牒。
仰天心、钟在俊杰。
向人间，化作如膏甘雨，莫放春歇。
堪忆。
三吴乐事，画戟凝香，舞衣回雪。
风流胜绝。
尊中酒，坐中客。
问今年何事，骑鲸南去，久矣湘枫下叶。
早归来，应取千龄，凤池旧列。
端有恨，留春无计，花飞何速。
槛外青青翠竹。
镇高节凌云，清阴常足。
春寒风袂，带雨穿窗如利镞。
催处处、燕巧莺慵，几声钩辀叫云木。
看波面、垂杨蘸绿。
最好是、风梳烟沐。
阴重熏帘未卷，正泛乳新芽，香飘清馥。
新诗惠我，开卷醒然欣再读。
叹词章、过人华丽，掷地胜如金玉。
一沮寄江干，十载山青水碧。
山水大无余意，有故情难识。
故情难识有谁知，衣残更头白。
别后是人安稳，只楚吴行客。
河阳桃李开无数。
待成春归去。
小园几月忽惊飞，恨主人难驻。
雏莺乳燕愁悲语。
道留君不住。
愿君随处作东风，与群花为主。
花县双凫缥缈仙。
家庭椿树正苍然。
斑衣举酒大人前。
袅袅凉风供扇枕，悠悠飞露湿丛萱。
醉扶黄发弄曾玄。
水到桐江镜样清。
有人还似水清明。
尊前无语更盈盈。
翠袖舞衫何日了，白头归去几时成。
老来犹有惜花情。
佩环解处妆初了。
翠娥玉面金钿小。
萼绿本仙家。
天香谁似他。
芳心真耐久。
度月长相守。
岁晚未能忘。
相期云水乡。
黄昏小宴史君家。
梅粉试春华。
暗香素蕊，横枝疏影，月淡风斜。
更饶红烛枝头挂，粉蜡斗香奢。
元宵近也，小园先试，火树银花。
春风旗鼓石头城。
急麾兵。
斩长鲸。
缓带轻裘，乘胜讨蛮荆。
蚁聚蜂屯三十万，争面缚，向行营。
舳舻千里大江横。
凯歌声。
犬羊惊。
尊俎风流，谈笑酒徐倾。
北望旄头今已灭，河汉淡，两台星。
捣玉扬珠万户，膴眉高髻千峰。
佳辰请寿黑头公。
老稚扶携欢动。
借问优游黄绮，何如强健夔龙。
觥船一棹百分空。
浇泼胸中云梦。
柏舟高躅。
晚岁宜遐福。
门户壮，疏汤沐。
青袍围白发，瑞锦缠犀轴。
仙桂长，交柯却映蟠桃熟。
缥缈长生曲。
入破笙箫逐。
香雾薄，菲华屋。
玉钩凉月挂，水麝秋蕖馥。
千万寿，酒中倒卧南山绿。
断蝉高柳斜阳处。
池阁丝丝雨。
绿檀珍簟卷猩红。
屈曲杏花蝴蝶、小屏风。
春山叠叠秋波慢。
收拾残针线。
又成娇困倚檀郎。
无事更抛莲子、打鸳鸯。
疏梅淡月年年好。
春意今年早。
迎长时节近佳辰。
看取衮衣黄发、画麒麟。
酒中倒卧南山绿。
起舞人如玉。
风流椿树可怜生。
长与柳枝桃叶、共青青。
榴花五月眼边明。
角簟流冰午梦清。
江上扁舟停画桨，云间一笑濯尘缨。
主人杯酒留连意，倦客关河去住情。
都付驿亭今日水，伴人东去到江城。
粉墙丹柱柳丝中。
帘箔轻明花影重。
午醉醒来一面风。
绿葱葱。
几颗樱桃叶底红。
悠悠漾漾。
做尽轻模样。
昨夜潇潇窗外响。
多在梅梢柳上。
画楼拂晓帘开。
六花一片飞来。
却被金炉香雾，腾腾扶上琼钗。
十载长安桃李梦，年来镜净尘空。
忽传彩笔小笺红。
满怀秋思，倾倒为芙蓉。
莫恨霜浓开较晚，尊前元有春风。
酣娇肯为别人容。
试携银烛，斜照绿波中。
花动仪容玉润颜。
温柔袅娜趁清闲。
盈盈醉眼横秋水，淡淡蛾眉抹远山。
膏雨霁，晓风寒。
一枝红杏拆朱阑。
天台迥失刘郎路，因忆前缘到世间。
云暗青丝玉莹冠。
笑生百媚入眉端。
春深芍药和烟拆，秋晓芙蓉破露看。
星眼俊，月眉弯。
舞狂花影上栏干。
醉来直驾仙鸾去，不到银河到广寒。
醉捻花枝舞翠翘。
十分春色赋妖娆。
千金笑里争檀板，一搦纤围间舞腰。
行也媚，坐也娇。
乍离银阙下青霄。
檀郎若问芳笄记，二月和风弄柳条。
梅粉新妆间玉容。
寿阳人在水晶宫。
浴残雨洗梨花白，舞转风摇菡萏红。
云枕席，月帘栊。
金炉香喷凤帏中。
凡材纵有凌云格，肯学文君一旦从。
绰约娇波二八春。
几时飘谪下红尘。
桃源寂寂啼春鸟，蓬岛沈沈锁暮云。
丹脸嫩，黛眉新。
肯将朱粉污天真。
杨妃不似才卿貌，也得君王宠爱勤。
未有年光好破瓜。
绿珠娇小翠鬟丫。
清肌莹骨能香玉，艳质英姿解语花。
钗插凤，鬓堆鸦。
舞腰春柳受风斜。
有时马上人争看，擘破红窗新绛纱。
两两青螺绾额傍。
彩云齐会下巫阳。
俱飞蛱蝶尤相逐，并蒂芙蓉本自双。
翻彩袖，舞霓裳，点风飞絮恣轻狂。
花神只恐留难住，早晚承恩入未央。
一簇神仙会见奇。
誓夸苏小与西施。
怜轻镂月为歌扇，喜薄裁云作舞衣。
牙板脆，玉音齐。
落霞天外雁行低。
看看各得风流侣，回首乘鸾旧路归。
修檐堕玉欺窗竹。
独坐冷云堆屋。
此味与谁同宿。
几寸东斋烛。
烟鬟雾鬓春山曲。
好梦浅愁相续。
那慰沈腰如束。
歌意灯前足。
翻翻别袖风，醉眼迷残日。
春色荡人魂，杨柳浑无力。
不知长短亭，何处逢寒食。
多少向来情，门掩梨花夕。
吊古城头去。
正高秋、霜晴木落，路通洲渚。
欲问紫髯分鼎事，只有荒祠烟树。
巫觋去、久无箫鼓。
霸业荒凉遗堞坠，但苍崖、日阅征帆渡。
兴与废，几今古。
夕阳细草空凝伫。
试追思、当时子敬，用心良误。
要约刘郎铜雀醉，底事遽争荆楚。
遂但见、吴蜀烽举。
致使五官伸脚睡，唤诸儿、昼取长陵土。
遗此恨，欲谁语。
正歌尘惊夜，斗乳回甘，暂醒还醉。
再煮银瓶，试长松风味。
玉手磨香，镂金檀舞，在寿星光里。
翠袖微揎，冰瓷对捧，神仙标致。
记得拈时，吉祥曾许，一饮须教，百年千岁。
况有阴功在，遍江东桃李。
紫府春长，凤池天近，看提携云耳。
积善堂前，年年笑语，玉簪珠履。
心事几多白发，客情无数青山。
廉纤细雨褪余寒。
正是花期酒限。
一自瓶簪信杳，空留钿带香残。
我今多病寄江干。
瘦似东阳也惯。
老去频惊节物，乱来依旧江山。
清明雨过杏花寒。
红紫芳菲何限。
春病无人消遣，芳心有酒摧残。
此情拍手问阑干。
为甚多愁我惯。
鹊起惊红雨，潮生涨碧澜。
水晶城馆月方圆。
谁唤骑鲸仙伯、下三山。
笔势翔鸾媚，词锋射斗寒。
向来文价重贤关。
便合批风支月、紫薇间。
流苏斗帐泥金额。
我亦花前客。
谪仙标韵胜琼枝。
一咏一觞、常是得追随。
自从风借云帆便。
冷落青楼宴。
石桥风月也应猜。
过尽中秋、不见晚归来。
雪堂不远临皋路。
怅仙伯、骑鲸去。
燕麦桃花更几度。
横桥虽在，种松无有，谁是关心处。
解鞍君到冬虽暮。
传语无忘晒蓑句。
起手栽花花定许。
艺香披翠，灌红疏绿，趁取清明雨。
迟日江山好，老去倦遨游。
好天良夜，自恨无地可销忧。
岂意绮窗朱户，深锁双双玉树，桃扇避风流。
未暇泛沧海，直欲老温柔。
解檀槽，敲玉钏，泛清讴。
画楼十二，梁尘惊坠彩云留。
座上骑鲸仙友，笑我胸中磊块，取酒为浇愁。
一举千觞尽，来日判扶头。
同云垂六幕，啼乌静、风御玉妃寒。
渐声入钓蓑，色侵书幌，似花如絮，结阵成团。
倦游客，一番诗思苦，无算酒肠宽。
黄竹调悲，绮衾人马岂堪梅蕊，索笑巡檐。
一杯知谁劝，空搔首、还是忆旧青毡。
问素娥早晚，光射江干。
待醉披鹤氅，高吟冰柱，剡溪何妨，乘兴空还。
只恐橹声咿轧，栖鸟难安。
云破碧。
作霜天气西风急。
西风急。
一行征雁，数声横笛。
挑灯试问今何夕。
柔肠底事愁如织。
愁如织。
紫苔庭院，悄无人迹。
云叶舞。
寒林浅淡围烟雨。
围烟雨。
三三两两，雁投沙渚。
征帆暂落知何所。
短蓬静听舟人语。
舟人语。
夜寒如许，客能眠否。
吹花何处。
桃叶江头路。
碧锦障泥冲暮雨。
一霎峭寒如许。
归来索酒浇春。
潮红秋水增明。
却自不禁春恼，偎人低度歌声。
短艇横烟渚。
梦惊回、凄凉尚记，绿蓑鸣雨。
拍塞愁怀人不解，只有黄鹂能语。
复拟待、乘槎重去。
无奈东君刚留客，张碧油、缓按香红舞。
生怕我，顿遐举。
故溪冉冉春光度。
想晚来、杨花云际，白苹无数。
竹里樵青应是怪，目断鸣榔去路。
料为我、羞烦鳞羽。
好趁小蛮针线在，按纶巾、归唤松江渡。
重系缆，醉眠处。
六幕冻云凝，谁翦玉花为雪。
寒入竹窗茅舍，听琴弦声绝。
从他拂面去寻梅，香吐是时节。
归晚楚天不夜，抹墙腰横日。
明日发骊驹，共起为传杯绿。
十岁女儿娇小，倚琵琶翻曲。
绝怜啄木欲飞时，弦响颤鸣玉。
虽是未知离恨，亦晴峰微蹙。
琵琶弦畔春风面。
曾向尊前见。
彩云初散燕空楼。
萧寺相逢各认、两眉愁。
旧时曲谱曾翻否。
好在曹纲手。
老来心绪怯么弦。
出塞移船莫遣、到愁边。
清明池馆。
侧卧帘初卷。
还是海棠开，睡未足、余酲满面。
低头不语，浑似怨东风，心始吐，又惊飞，交现垂杨眼。
少陵情浅。
花草题评遍。
赋得恶因缘，没一字、聊通缱绻。
黄昏时候，凝伫怯春寒，笼翠袖，减丰肌，脉脉情何限。
黄栗留鸣春已暮。
西园无著清阴处。
昨日骤寒风又雨。
花良苦。
信缘吹落谁家去。
病起日长无意绪。
等闲还与春相负。
魏紫姚黄无恙否。
栽培取。
开时我欲听金缕。
枝垂云碧长，心展鹅黄嫩。
无力倚阑时，扫尽漫山杏。
玲珑影结阴，蕴藉香成阵。
谁为祝东风，更莫催花信。
花飞锦绣香，茗碾枪旗嫩。
是处绿连云，又摘斑斑杏。
愁来苦酒肠，老去闲花阵。
燕子不知人，尚说行云信。
睡起髻云松，枕印香腮嫩。
愁思到眉尖，齿软尝新杏。
都无鱼雁书，又过莺花阵。
宽尽缕金衣，说与伊争信。
雄姿画麒麟，朽骨分蝼蚁。
争似及生前，常为莺花醉。
云山静有情，天地宽无际。
且放两眉开，万事非人意。
功名竹上鱼，富贵槐根蚁。
三万六千场，排日扶头醉。
高怀隘世间，壮气横天际。
常是惜春残，不会东君意。
唤云且住。
莫作龙池舞。
五月人间须好雨。
为扫无边烦暑。
畦秧针绿重生。
壶天表里俱清。
林外桔槔闲挂，省渠多少心情。
阑干侧。
当时我亦凝香客。
凝香客。
而今老大，鬓苍头白。
扬州梦觉浑无迹。
旧游英俊今南北。
今南北。
断鸿沈鲤，更无消息。
梦幻影泡有限，风花雪月无涯。
莫分粗俗与精华。
日醉石间松下。
菜尽邻家解与，杯空稚子能赊。
通幽即步尽横斜。
不问墩犹姓谢。
者也之乎真太错，甘心吞棘吞蓬。
有无俱尽见真空。
炉锥难自荐，关捩只心通。
野鹤孤云元自在，刚论隐豹冥鸿。
此身今在幻人宫。
要将驴佛我，分付马牛风。
亲染柔毛擘彩笺。
自怜探得恶因缘。
一尊重许笑凭肩。
往事已同花屡褪，新欢闻似月常圆。
休休休更苦萦牵。
征鸿翻塞影。
怅悲秋人老，浑无佳兴。
鸣蛩问酒病。
更堆积愁肠，摧残诗鬓。
起寻芳径。
菊羞人、依丛半隐。
又岂知、虚度重阳，浪阔渺无归恨。
无定。
登高人远，戏马台闲，怨歌谁听。
香肩醉凭。
镇常是、笑得醒。
到如今何在，西风凝伫，冠也无人为正。
看他们、对插茱萸，恨长怨永。
天气过烧灯，初闲人倦。
晓色曈咙绣帘卷。
聚星歌扇，一簇雪香琼软。
寿杯争要把，从他满。
低低笑祝，年龄遐远。
息驾无由遂公愿。
东风吹喜，又做眉黄一点。
便参鹓鹭入，常朝殿。
惊鸥扑蔌。
萧萧卧听鸣幽屋。
窗明怪得鸡啼速。
墙角烂平声斑，一半露松绿。
歌楼管竹谁翻曲。
丹唇冰面喷余馥。
遗珠满地无人掬。
归著红靴，踏碎一街玉。
买市宣和预赏时。
流苏垂盖宝灯围。
小铛烹玉鼓声随。
金弹玲珑今夕是，鳌山缥缈昔游非。
马行遗老想沾衣。
灯火阑珊欲晓时。
夜游人倦总思归。
更须冰蛹替采丝。
玉篆古文光灿烂，花垂零露影参差。
月寒烟淡最相宜。
春前腊尾。
问谁会开解，幽人心里。
映竹精神，凌风标致，姑射昔闻今是。
试妆竞看吹面，寄驿胜传缄纸。
迥潇洒，更香来林表，枝横溪底。
谁为。
停征骑。
评蕙品兰，俱恐非同里。
天意深怜，花神偏巧，持为翦冰裁水。
拟唤绿衣来舞，只许苍官相倚。
醉眠稳，尽参横月落，留连行李。
蕊小雕琼，花明镕蜡，天交一旦俱芳。
丰臞虽异，皆熨水沈香。
应笑粉红堕紫，初未识、调粉涂黄。
凭肩处，金钿玉珥，不数寿阳妆。
思量。
谁比似，酥裁笋指，蜜翦蜂房。
又何须酣酒，重暖瑶觞。
且放侧堆金缕，骊山冷、来浴温汤。
谁题品，青枝绿萼，俱未许升堂。
柳巷莺啼春未晓，画堂环佩珊珊。
薰炉烘暖鹧鸪斑。
寿杯须斗酌，舞袖正弓弯。
未说珥貂横玉事，勋名且勒燕然。
归来方卜五湖闲。
年年花月夜，沈醉绮罗间。
叠雪裁霜越纻匀。
美人亲翦称腰身。
暑天宁数越罗春。
两臂轻笼燕玉腻，一胸斜露塞酥温。
不教香汗湿歌尘。
四俊乡书荐鹗，一夔漕府登贤。
明年春晚柳如烟。
看取胪传金殿。
册府牙签昼阅，词垣紫诰宵传。
青楼买酒定无缘。
且放金杯潋滟。
能歌善谑。
精神堆下人难学。
疏帘清下缺。
风花南北知何据。
常是将春负。
海棠开尽野棠开。
匹马崎岖还入、乱山来。
尊前人物胜前度。
谁记桃花句。
老来情事不禁浓。
玉佩行云切莫、易丁东。
要津去去无由据。
已分平生负。
拟将怀抱向谁开。
万水千山聊为、借书来。
玄都昼永闲难度。
欲正书中句。
黄琮丹璧已磨浓。
发箧烦君早送、过桥东。
春漠漠。
闲尽绮窗云幕。
悔不车轮生四角。
却成缘分薄。
想画鸦儿方学。
小蹙恨人无托。
不道月明谁共酌。
这般情味恶。
春漠漠。
何处养花张幕。
佩冷香残天一角。
忍看罗袖薄。
两两鸳鸯难学。
六六锦鳞空托。
趁有余妍须细酌。
东风情性恶。
玉立霞升，纵谈刘尹高支许。
待为霖雨。
小驻红莲府。
鹤健松坚，鸿宝初非误。
玄都路。
桃花栽取。
来看千千度。
何处春来，试烦君向垂杨看。
万条轻线。
已借鹅黄染。
弄日摇风，按舞知谁见。
阳关远。
一杯休劝。
且放修眉展。
璀璨雕笼洒笔，联翩荐鹗飞书。
翻阶红药试妆梳。
管取不言温树。
容我一杯为寿，看君九万鹏图。
髻鬟人小串珠玑。
岁岁绿窗朱户。
光拂星榆，轮高金掌，暮烟飘尽澄空。
素娥幽恨，霜艳洗铅红。
醉把摩云妙手，教纤翳、不点青铜。
知多少，天高露冷，争占九秋风。
歌钟。
邀胜侣，园攀琼树，帘卷珠宫。
算庾楼吟赏，今古应同。
多谢秦娥绝唱，声声为、飘入云中。
留仙住，莫教清影，容易转梧桐。
展屏山色翠连空。
潇洒冠闽中。
背郭元无尘事，披襟时有清风。
君侯雅致，临流句丽，爱月情钟。
乐府直追欧老，堂名新自陶翁。
堂成开宴日无空。
景占四时中。
画栋翚飞星汉，雕阑锁断花风。
薰人和气，清谈四坐，雅量千钟。
早晚催归天仗，往来还记溪翁。
脸上残霞酒半消。
晚妆匀罢却无聊。
金泥帐小教谁共，银字笙寒懒更调。
人悄悄，漏迢迢。
琐窗虚度可怜宵。
一从恨满丁香结，几度春深豆蔻梢。
甲帐春风肯见分。
夜陪清梦当炉熏。
寻香若傍阑干晓，定见堆红越鄂君。
雕玉佩，郁金裙。
凭谁书叶寄朝云。
兰芽九畹虽清绝，也要芳心伴小醺。
山雨喜开霁，爽气涤烦襟。
晚秋丹叶飘坠，篱菊散黄金。
徙倚关河凝望，回首光阴轻驶，倏忽二毛侵。
须信人间世，莫放酒杯深。
一星子，名与利，漫浮沈。
塞翁祸福无定、此理古犹今。
妙处只应亲到，外物从渠舒卷，出处我无心。
袖手无新语，洗耳听清音。
一岁光阴寒共暑。
一日光阴，只个朝还暮。
有物分明能唤寤。
晚钟晨角君听取。
扰扰胶胶劳百虑。
究竟思量，没个相干处。
只有一般携得去。
世人唤作闲家具。
去岁天涯，一灯闲作幽窗伴。
酒来须满。
不待旁人劝。
今岁天涯，又是年华晚。
凄凉惯。
问天不管。
只我何曾管。
教醉里深。
小梅破萼娇难似。
喜色著人吹不起。
莫将羽扇掩明波，滟滟光风生眼尾眼尾。
寄深意。
一点兰膏红破蕊。
钿窝浅浅双痕媚。
背面银床斜倚。
烛花先报今宵喜。
管定知人心里。
令行。
香泛金鳞翻蕊盏。
笑里桃花红近眼。
粉壶琥珀为君倾，弄翠按红归去晚。
归晚。
思何限。
玉坠金偏云鬓乱。
伤春谁作嬉游伴。
只有飞来花片。
几回愁映眉山远。
总被东风惊散。
红臂韝。
浅浅绿靴双凤困。
柳弱花慵敛新闷。
娇多无力凭熏笼，又报杏园春意尽春尽。
敛新闷。
暗傍银屏撩绿鬓。
攒眉不许旁人问。
帘外冷红成阵。
银釭挑尽睡未肯。
肠断秦郎归信。
未须弹。
锦字两行妆宝扇。
扇中鸾影迷娇面。
兰叶歌翻春事空，孤凤离鸾两含怨含怨。
两颦浅。
羽髻云鬟低玉燕。
绿沈香底金鹅扇。
隐隐花枝轻颤。
当筵不放红云转。
正是玉壶春满。
家在宋墙东畔住，流莺时送芳音。
窃香解佩两沈沈。
都缘些子事，过却许多春。
日上花梢初睡起，绣衣闲纵金针。
错将黄晕压檀心。
见人羞不语，偷把泪珠匀。
菊露晴黄，枫霜晚翠。
重阳气候偏如此。
异乡牢落怕登临，吾家落照飞云是。
举扇尘低，脱巾风细。
灵苗医得人憔悴。
灯前点检欠谁人，惟有断鸿知此意。
老插黄花不称。
节物撩人且任。
破帽略遮阑，嫌见星星越甚。
不饮。
不饮。
和取蜂愁蝶恨。
正红疏绿密，浪软波肥，放舟时节。
载地擎天，识堂堂人杰。
万里长江，百年骄虏，只笑谈烟灭。
葭苇霜秋，楼船月晓，渔樵能说。
分陕功成，沙堤归去，衮绣光浮，两眉黄彻。
了却中兴，看这回勋业。
应有命圭相印，都用赏、元功重叠。
点检尊前，太平气象，今朝浑别。
轻暑单衣四月天。
重来闲屈指，惜流年。
人间何处有神仙。
安排我，花底与尊前。
争道使君贤。
笔端驱万马，驻平川。
长安只在日西边。
空回首，乔木淡疏烟。
相知元早来何暮。
社燕送、秋鸿去。
春草春波愁目注。
酒香花韵，绮谭妍唱，怎不思量住。
虚无指点骑鲸路。
个是骚人不凡处。
画栋云飞帘卷雨。
风流千古，一时人物，好记尊前语。
一翦秋光，阿谁洗得无纤滓。
冰盘彻底。
人也清如此。
万里归来，著个斑衣戏。
慈颜喜。
问君不醉。
更遣何人醉。
万绿压庭柯，雨晴烟润。
三尺金猊麝微喷。
百花香暖，酿作九霞仙酝。
祝君如此酒，年年饮。
插额汉貂，垂腰苏印。
趁取如今未华鬓。
三茅兄弟，总有丹台名姓。
蟠桃熟也未，教人问。
晓日帘栊初破睡，宝鸭宿薰浓。
笑指图中鹤发翁。
仙骨宛然同。
万里郎官遥上寿，五马茜衫红。
待插华貂酒满钟。
仍是黑头公。
行不记。
贪看远峰颦翠。
风约柳花吹又起。
故黏行客袂。
老大浑无欢意。
不为伤春憔悴。
茅屋数间修竹里。
日长春睡美。
春又晚。
杨柳晓莺啼断。
落尽残红余片片。
风狂都不管。
作客惟嫌酒浅。
未敌闲愁一半。
人与青山谁近远。
可怜春梦短。
山数尺。
江草江波同碧。
晚雨吹风才数滴。
行人心更急。
漠漠疏烟如织。
遮断客愁不得。
肠断故园无信息。
灯花闲手剔。
东南应眷倚。
当年丽绝，今其余几。
云锦飘香，好在藕花十里。
六月长安徂暑，只一雨、滂沱都洗。
君好为。
携将苏醒，三吴生齿。
总道秦蜀讴吟，但消得雍容，笑谈而致。
稍待秋风，也拟买舟东逝。
收拾尘编蠹简，更饱看、江山奇伟。
歌盛美。
还送往趋天陛。
痴本无縚，闷宁有火。
都是你、自缠自锁。
高来也可。
低来也可。
这宇宙、何曾碍你一个。
休说荣枯，强分物我。
惺惺地、要须识破，渔樵不小，公侯不大。
但赢取、饥餐醉来便卧。
云窗雾阁，尘满题诗处。
枝上流莺解人语。
道别来、知否瘦尽花枝，春不管，更遣何人管取。
平生鸥鹭性，细雨疏烟，惯了江头自来去。
不见鹊桥边，只为隔年，翻赢得、年年风露。
便学得、无情海中潮，纵一日两回，如何凭据。
生别有相逢，死别无消息。
说著从前总是愁，只是不相忆。
月堕半窗寒，梦里分明识。
却似嗔人不忆他，花露盈盈湿。
薄日烘晴，轻烟笼晓，春风绣出林塘。
笑溪桃、并坞杏，忒煞寻常。
东君处，没他后、成甚风光。
翠深深、谁教入骨，夜来过雨淋浪。
这些儿颜色，已恼乱人肠。
如何更道，可惜处、只是无香。
素娥作意失幽期。
我自不凭伊。
举杯重叹，帖云微笑，应道人痴。
如今老去无情绪，只有睡相宜。
建溪一啜，木樨数翦，酒醒归时。
相思两地费三年。
明月几回圆。
鸥鸟不知许事，清江仍绕青山。
尊前歌板，未终金缕，已到阳关。
趁取腊前归去，梅花不奈春寒。
吴门古都会，畴昔记曾游。
轻帆卸处，西风吹老白苹洲。
试觅姑苏台榭，尚想吴王宫阙，陆海跨鳌头。
西子竟何许，水殿漫凉秋。
画图中，烟际寺，水边楼。
叫云横玉、须臾三弄不胜愁。
兴废都归闲梦，俯仰已成陈迹，家在泽南州。
有恨向谁说，月涌大江流。
天下最奇处，绿水照朱楼。
三高仙去，白头千古想风流。
跨海晴虹垂饮，极目沧波无际，落日去渔舟。
苹末西风起，橘柚洞庭秋。
记当年，携长剑，觅封侯。
而今憔悴长安，客里叹淹留。
回首洪崖西畔，随分生涯可老，卒岁不知愁。
做个终焉计，谁羡五湖游。
一叶堕金井，秋色满蟾宫。
婵娟影里，玉箫吹断碧芙蓉。
缭绕宫墙千雉，森耸觚棱双阙，缥缈五云中。
郁郁葱葱处，佳气夜如虹。
日华边，江海客，每从容。
青钱万选，北门东观会留侬。
堪叹抟沙一散，今夜扁舟何许，红蓼碧芦丛。
无地寄愁绝，把酒酹西风。
笔阵万人敌，风韵玉壶冰。
文章万丈光焰，论价抵连城。
小试冯川三异，无数成阴桃李，寒谷自春生。
奏牍三千字，晁董已销声。
玺书下，天尺五，运千龄。
长安知在何处，指点日边明。
看取纶巾羽扇，静扫神州赤县，功业小良平。
翻笑凌烟阁，双鬓半星星。
雄跨洞庭野，楚望古湘州。
何王台殿，危基百尺自西刘。
尚想霓旌千骑，依约入云歌吹，屈指几经秋。
叹息繁华地，兴废两悠悠。
登临处，乔木老，大江流。
书生报国无地，空白九分头。
一夜寒生关塞，万里云埋陵阙，耿耿恨难休。
徙倚霜风里，落日伴人愁。
鸟影度疏木，天势入平湖。
沧波万顷，轻风落日片帆孤。
渡口千章云木，苒苒炊烟一缕，人在翠微居。
客里更愁绝，回首忆吾庐。
功名事，今老矣，待何如。
拂衣归去，谁道张翰为莼鲈。
且就竹深荷静，坐看山高月小，剧饮与谁俱。
长啸动林木，意气欲凌虚。
蕊珠宫女弄幽妍，初著春心娇小。
自白真香，浑胜似、姑射冰肌窈窕。
带雪茅檐，临溪篱落，占却春多少。
天寒日暮，有人愁绝行绕。
长记流水桥边，雨晴烟淡，袅一枝清晓。
梦想经年开病眼，把酒风前一笑。
花骨娇多，不禁人觑，只怕轻飞了。
无端羌管，夜阑声入云杪。
水边篱落独横枝，苒苒风烟岑寂。
踏雪寻芳村路永，竹屋西头遥识。
蕙草香销，小桃红未，醉眼惊春色。
罗浮何处，断肠无限陈迹。
憔悴素脸朱唇，天寒日暮，倚琅玕无力。
岁晚天涯驿使远，难寄江南消息。
自笑平生，怜清惜淡，故国曾亲植。
百花虽好，问还有恁标格。
竹阴窗户荐微凉，积雨郊墟新霁。
万里飞云都过尽，天阙星河如洗。
檐隙风来，流萤飘堕，苒苒还飞起。
魂清骨冷，坐来衣润空翠。
堪笑丘壑闲身，儒冠相误，著青衫朝市。
功业君看清镜里，两鬓于今如此。
身外纷纷，傥来适去，到了成何事。
人生一世，种瓜何处无地。
晚来侧侧清寒，冻云万里回飞鸟。
故园梦断，单于吹罢，房栊易晓。
西帝神游，万妃缟袂，相看一笑。
泛扁舟乘兴，蹇驴觅句，山阴曲、霸陵道。
舞态随风窈窕。
任穿帘、儿童休扫。
洛阳高卧，萧条门巷，悄无人到。
供断诗愁，夜窗还共，陈编相照。
念寒梅映水，匀妆弄粉，与谁争好。
汉江流入苍烟，戍楼吊古临无地。
清霜初肃，鹰扬隼击，青霄凌厉。
新雁声中，夕阳影里，千崖秋气。
念东篱采菊，龙山落帽，风流在、尚堪继。
引满松醪径醉。
诵坡仙、临漳宵济。
茱萸细看，明年谁健，空悲身世。
儿辈何知，更休说似，登山临水。
那纷纷毁誉，耳边风过，我何曾记。
雨送凉来，风将云去，晚天千顷玻璃。
婵娟依旧，出海较些迟。
玉兔秋毫可数，疏星外、乌鹊南飞。
今何夕，空浮大白，一笑共谁持。
团栾，成露坐，云鬟香雾，玉臂清辉。
任短髭争挽，问我归期。
三弄楼头长笛，愁人处、休苦高吹。
沈吟久，支颐细数，四十九年非。
麦陇黄轻，桑畴绿暗，野桥新碧泱泱。
怕春归去，莺语燕飞忙。
风定闲花自落，穿幽径、拾蕊寻香。
曾来处，孤云翠壁，依旧挂斜阳。
客愁，知几许，唯思径醉，谁与持觞。
料文君衣带，为我偷长。
苦忆新晴昼永，闲相伴、刺绣明窗。
何时得，西风夜雨枕簟共新凉。
马上催归，枕边唤起，谢他闲管闲愁。
正难行处，云木叫钩辀。
似笑天涯倦客，区区地、著甚来由。
真怜我，提壶劝饮，一醉散千忧。
人生，谁满百，闲中最乐，饱外何求。
算苦无官况，莫要来休。
住个溪山好处，随绿老、蜡屐渔舟。
虽难比，东山绿野，得似个优游。
画栋珠帘，临无地、沧波万顷。
云尽敛、西山横翠，半江沈影。
斜日明边回白鸟，晚烟深处迷渔艇。
听棹歌、游女采莲归，声相应。
愁似织，人谁省。
情纵在，欢难更。
满身香犹是，旧时荀令。
宦海归来尘扑帽，酒徒散尽霜侵鬓。
最愁处、独立咏苍茫，西风劲。
社雨衬晴，烟光暖、吴山滴翠。
望绛阙、祥云亏蔽，粉垣千雉。
万柳低垂春似酒，微风不动天如醉。
遍万井、嬉嬉画图中，欢声里。
嗟倦客，道傍李。
看人事，槐根蚁。
立苍茫俯仰，漫悲身世。
靖节依然求县令，元龙老去空豪气。
便乘兴、一叶泛沧浪，吾归矣。
晓阴薄。
隔屋呼晴噪鹊。
长烟袅、轻素望中，林表初阳照城郭。
秋容自寂寞。
清浅溪痕旋落。
桥虹外，明嶂万重，云木千章映楼阁。
天涯信飘泊。
漫水绕郴山，尺素难托。
文园多病宽衣索。
最长笛声断，画阑凭暖，黄昏前后况味恶。
甚良宵闲却。
辽邈。
误行乐。
料恨寄徽弦，心倦梳掠。
西风满院垂帘幕。
对千里明月，五更悲角。
归期秋尽，尚未定，怎睡著。
小桥直。
林表遥岑寸碧。
斜阳外、霞绚晚空，一目千里总佳色。
初寒遍泽国。
投老依然是客。
功名事，云散鸟飞，匣里青萍漫三尺。
重来怆陈迹。
又水褪沙痕，风满帆席。
鲈肥莼美曾同食。
听虚阁松韵，古墙竹影，参差犹记过此驿。
傍溪南山北。
悲恻。
暗愁积。
拥绣被焚香，谁伴孤寂。
追寻恩怨无穷极。
正难续幽梦，厌闻邻笛。
那堪檐外，更夜雨，断又滴。
柴桑高隐，邱壑岁寒姿。
北窗下，羲黄上，古人期。
俗人疑。
束带真难事，赋归去，吾庐好，斜川路，携筇杖，看云飞。
六翮冥冥高举，青霄外、矰缴何施。
且流行坎止，人世任相违。
采菊东篱。
正悠然、见南山处，无穷景，与心会，有谁知。
琴中趣，杯中物，醉中诗。
可忘机。
一笑骑鲸去，向千载，赏音稀。
嗟倦翼，瞻遗像，是吾师。
门外空余衰柳，摇疏翠、斜日辉辉。
遣行人到此，感叹不胜悲。
物是人非。
郊原初过雨。
见败叶零乱，风定犹舞。
斜阳挂深树。
映浓愁浅黛，遥山眉妩。
来时旧路。
尚岩花、娇黄半吐。
到而今，唯有溪边流水，见人如故。
无语。
邮亭深静，下马还寻，旧曾题处。
无聊倦旅。
伤离恨，最愁苦。
纵收香藏镜，他年重到，人面桃花在否。
念沈沈、小阁幽窗，有时梦去。
晓来丹枫过雨，净如扫。
霜空横雁，寒日翻鸦，惊嗟岁月如流，更被酒迷花恼。
转眼吴霜，点鬓催老。
细思欢游旧事，还自笑。
断雨残云，都总似、梦初觉。
锦鳞书断，宝箧香销向谁表。
尽情说似啼鸟。
曲沼朱阑，缭墙翠竹晴昼。
金万缕、摇摇风柳。
还是燕子归时，花信来后。
看淡净洗妆态，梅样瘦。
春初透。
尽日明窗相守。
闲共我焚香，伴伊刺绣。
睡眼腾腾，今朝早是病酒。
那堪更、困人时候。
夜来雨。
赖倩得、东风吹住。
海棠正妖饶处。
且留取。
悄庭户。
试细听、莺啼燕语。
分明共人愁绪。
怕春去。
佳树。
翠阴初转午。
重帘未卷，乍睡起、寂寞看风絮。
偷弹清泪寄烟波，见江头故人，为言憔悴如许。
彩笺无数。
去却寒暄，到了浑无定据。
断肠落日千山暮。
正阴阴、夏木听黄鹂，百啭语惺忪。
乍钩窗意适，临池倒影，竹树青葱。
翠盖红妆窈窕，香引一帘风。
向晚追凉处，月挂梧桐。
何处楼头吹笛，渐玉绳低侧，河汉横空。
想调冰雪藕，清夜与谁同。
贮离愁、难凭梦寄，纵遣书、何日有征鸿。
房栊静，伴人孤寂，唯有鸣蛩。
叶舞殷红，水摇瘦碧，隐约天际帆归。
寒鸦影里，断雁声中，依然残照辉辉。
立马看梅。
试寻香嚼蕊，醉折繁枝。
山翠扫修眉。
记人人、蹙黛愁时。
叹客里、光阴易失，霜侵短鬓，尘染征衣。
阳台云归后，到如今、重见无期。
流怨清商，空细写、琴心向谁。
更难将、愁随梦去，相思惟有天知。
吴山新摇落，湖光净、鸥鹭点涟漪。
望一簇画楼，记沽酒处，几多鸣橹，争趁潮归。
瑞烟外，缭墙迷远近，飞观耸参差。
残日衫霞，散成锦绮，怒涛推月，辗上玻璃。
西风吹残酒，重门闭，深院露下星稀。
肠断凭肩私语，织锦新诗。
想翠幄香消，都成闲梦素弦声苦，浑是相思。
还恁强自开解，重数归期。
篆销余馥，烛堆残蜡房栊晓。
寒峭。
看杏脸羞红、尚娇小。
游蜂静院落，绿水摇池沼。
闲绕。
翠树底、支颐听啼鸟。
愁风怕雨，弹指春光了。
音信杳。
最堪恨、归雁过多少。
困倚孤眠，昼长人悄。
睡起依然，半窗残照。
晓色明窗绮。
耿残灯、寒生翠幕，鸟啼人起。
一夜西园新雨过，细草闲花似洗。
漾澜影、柳塘春水。
闲昼双飞归来燕，正东风、漫漫吹桃李。
还是个，闷天气。
回廊小院帘垂地。
想连天、芳草萋迷，短长亭外。
愁到春来依然在，旧事浑如梦里。
又生怕、人惊憔悴。
楼上谁家吹长笛，向曲中、说尽相思意。
三弄处，寸心碎。
森木蝉初噪，淡烟梅半黄。
睡起傍檐隙，墙梢挂斜阳。
鱼跃浮萍破处，碎影颠倒垂杨。
晚庭谁与追凉。
清风散荷香。
望极霞散绮，坐待月侵廊。
调冰荐饮，全胜河朔飞觞。
渐参横斗转，怀人未寝，别来偏觉今夜长。
江枫秋老。
晓来红叶如扫。
暮雨生寒，正北风低草。
宾鸿早。
乱半川残照。
伤怀抱。
记西园饮处，微云弄月，梅花人面争好。
路长信杳。
度日房栊悄。
还是黄昏到。
归梦少。
纵梦归易觉。
弱柳丝千缕。
嫩黄匀遍鸦啼处。
寒入罗衣春尚浅，过一番风雨。
问燕子来时，绿水桥边路。
曾画楼、见个人人否。
料静掩云窗，尘满哀弦危柱。
庾信愁如许。
为谁都著眉端聚。
独立东风弹泪眼，寄烟波东去。
念永昼春闲，人倦如何度。
闲傍枕、百啭黄鹂语。
唤觉来厌厌，残照依然花坞。
蕊珠宫阙，西帝陈嫔御。
语笑梦中香，叹罗浮、几番春暮。
江南岁晚，垂地冻云黄，修竹外，一枝斜，流水桥边路。
小桃半吐。
羞得无藏处。
不怕雪霜欺，最难禁、豪风横雨。
当年诗兴，犹自记扬州，今老矣，客天涯，还认何郎否。
东风吹恨著眉心。
金约瘦难任。
西窗翦烛浑如梦，最愁处、南陌分襟。
香歇绣囊，尘生罗幌，憔悴到如今。
小花幽院夜沈沈。
凉月转槐阴。
拂墙树动开朱户，又赢得、愁与更深。
青翼不来，征鸿难倩，流怨入瑶琴。
江上西风晚。
野水兼天远。
云衣拖翠缕，易零乱。
见柳叶满梢，秀色惊秋变，百岁今强半。
两鬓青青，尽著吴霜偷换。
向老来、功名心事懒。
客里愁难遣。
乍飘泊、有谁管。
对照壁孤灯，相与秋虫叹。
人间事，经了万千，这寂寞、几时曾见。
春索寞。
楼上晚来风恶。
午醉初醒罗袖薄。
护寒添翠幕。
愁里花时过却。
闲处泪珠偷落。
憔悴只羞人问著。
镜中还自觉。
深院闭。
漫漫东风桃李。
芳草萋迷烟雨细。
秦楼何处是。
还是伤春意味。
闲却踏青天气。
折得海棠双蒂子。
无言心自喜。
春寂寂。
尽日蜂寻窗隙。
隔叶黄鹂声历历。
满庭芳草碧。
相对熏炉象尺。
新睡觉来无力。
几日郎边无信息。
闲拈双六掷。
归鸟急。
照水斜阳红湿。
篷底夜凉风露入。
藕花香习习。
点滴城头漏涩。
凄断草间虫泣。
新恨旧愁眉上集。
月斜还伫立。
烟水阔。
夜久风生苹末。
东舫西船人语绝。
四更山吐月。
客里光阴电抹。
不记离家时节。
楼上单于听未彻。
又催征棹发。
云障日。
檐外雪销残滴。
画阁红炉窗户窄。
博山烟穗直。
酒入横波滟溢。
羞得梅无颜色。
乡有温柔元未识。
更从何处觅。
清汉曲。
天际落霞孤鹜。
幽草墙阴秋更绿。
倚檐三两竹。
绣被焚香独宿。
梦绕绿窗华屋。
何日明眸光射目。
夜阑更秉烛。
行思坐忆。
知他是、怎生过日。
烦恼无、千万亿。
诮将做饭吃。
旧日轻怜痛惜。
却如今、怨深恨极。
不觉长吁叹息。
便直恁下得。
江枫半赤。
雨初晴、雁空绀碧。
爱篱落、黄花秀色。
带零露旋摘。
向晚西风淡日。
发萧萧、任从帽侧。
更莫把茱萸叹息。
且更持大白。
沈烟篆曲。
可庭轩、翠梧荫绿。
挂晚景、寒林数幅。
对冰盘莹玉。
印枕娇红透肉。
眼偷垂、睡犹未足。
试纤手、清泉戏掬。
看风动槛竹。
嫩凉新霁。
明月光如洗。
长笛一声烟际起。
人在危楼独倚。
夜深风露娟娟。
抱琴谁和流泉。
只有乘鸾仙子，见人愁绝无眠。
春愁错莫。
风定花犹落。
斗草踏青闲过却。
乳燕鸣鸠自乐。
行人江北江南。
满庭萱草毵毵。
且恁亡忧可矣，只他怎解宜男。
移商换羽。
花底流莺语。
唱彻秦娥君且住。
肠断能消几许。
劝觥斜注微波。
真情著在谁那。
只怕如今归去，酒醒无奈愁何。
长条依旧。
不似章台柳。
见客入来和笑走。
腻脸羞红欲透。
桃花流水茫茫。
归来愁杀刘郎。
尽做风情减尽，也应未怕颠狂。
春衫袖窄。
烛底横波溢。
困倚屏风无气力。
故故停歌驻拍。
夜深满劝金杯。
曲中偷送情来。
归去十分准拟，今宵梦里阳台。
争妍占早。
只有梅同调。
紫晕丁香青盖小。
比似横枝更好。
日烘锦被熏香。
老夫恼得颠狂。
把酒花前一笑，醉乡别有风光。
草底虫吟。
烟横水际，月淡松阴。
荷近香浓，竹深凉早，销尽烦襟。
发稀浑不胜簪，更客里、吴霜暗侵。
富贵功名，本来无意，何况如今。
白鹭洲前，乌衣巷口，江上城郭。
万古豪华，六朝兴废，潮生潮落。
信流一叶飘泊。
叹问米、东游计错。
老眼昏花，吴山何处，孤云天角。
天接沧浪。
晴虹垂饮，千步修梁。
万顷玻璃，洞庭之外，纯浸斜阳。
西风劝我持觞。
况高栋、层轩自凉。
饮罢不知，此身归处，独咏苍茫。
一水萦回。
参天古木，夹岸苍崖。
三十三年，客星堂上，几度曾来。
眼看变化云雷。
分白首、烟波放怀。
细细平章，钓台毕竟，高似云台。
流苏宝帐沈烟馥。
寒林小景银屏曲。
睡起鬓云松。
日高花影重。
沈吟思昨梦。
闲抱琵琶弄。
破拨错成声。
春愁著莫人。
重湖草木威名熟。
儿童犹唱平郴曲。
宴寝静愔愔。
恩波湘水深。
举头天尺五。
稳步烟霄去。
三柱黑头公。
朔庭谈笑空。
木犀开遍芙蓉老。
东篱独占秋光好。
还记笑春风。
新妆相映红。
莫嫌彭泽令。
不似刘郎韵。
把酒赋新诗。
花前知是谁。
西风送雨鸣庭树。
嫩寒先到孤眠处。
愁极梦频惊。
马嘶天渐明。
千林枫叶赤。
寒事催刀尺。
树杪又斜阳。
迢迢归路长。
把酒听歌始此回。
流莺花底语徘徊。
神仙也许人间见，腔调新翻辇下来。
银烛灺，玉山颓。
谁言弱水隔蓬莱。
绝胜想像高唐赋，浪作行云行雨猜。
飞燕双双掌上身。
花光纷艳晚妆新。
纤腰妙舞萦回雪，皓齿清歌遏住云。
欢卜夜，座添春。
近前生怕主人嗔。
主人见惯浑闲事，恼杀醒狂一个人。
庭下丛萱翠欲流。
梁间双燕语相酬。
日长帘底篆烟留。
金勒去遥芳草歇，玉箫吹罢紫兰秋。
一年春事只供愁。
玉骨冰肌比似谁。
淡妆浅笑总相宜。
一枝清绝照涟漪。
客意无聊花亦老，风烟错莫雨垂垂。
溪边立马断肠时。
一夕高唐梦里狂。
云情雨意两茫茫。
袖间依约去年香。
乳燕鸣鸠闲院落，垂杨芳草小池塘。
墙梢冉冉又斜阳。
雾阁云窗别有天。
丰肌秀骨净娟娟。
独立含情羞不语，总妖妍。
持酒听歌心已醉，可怜白发更苍颜。
红烛纱笼休点著，月中还。
细雨斜风催日暮。
一梦华胥，记得惊人句。
雾阁云窗歌舞处。
翠峰青嶂无重数。
解佩江头元有路。
流水茫茫，尽日无人渡。
一点相思愁万缕。
几时却跨青鸾去。
十二峰前朝复暮。
空忆兰台，公子高唐句。
断雨残云无觅处。
古来离合归冥数。
咫尺明河无限路。
牛女佳期，犹解年年渡。
细写罗笺情缕缕。
雁飞不到谁将去。
平日悲秋今已老。
细看秋光自好。
风紧寒生早。
漫将短发还吹帽。
寂寞东篱人不到。
只有渊明醉倒。
一笑留残照。
世间万事蝇头小。
雨过残阳明远树。
树底鸣蝉无数。
临水人家住。
靠西便入江南路。
曲迳通幽深几许。
翠竹短窗无暑。
小立凭肩语。
个中曾是孤眠处。
明眸皓齿，丰肌秀骨，浑是揉花碎玉。
十分心事有谁知，暗恼得、愁红怨绿。
残云断雨，不期而会，也要天来大福。
若还虚度可怜宵，便做下、来生不足。
牛郎织女，因缘不断，结下生生世世。
人言恩爱久长难，又不道、如今几岁。
眼穿肠断，一年今夜，且做不期而会。
三杯酒罢闭云房，管上得、床儿仝睡。
荷花风细竹娟娟。
新浴晚凉天。
钩帘坐期素月，相对理朱弦。
歌扇底，舞裙边。
旧因缘。
忔憎模样，别没包弹，只欠心坚。
皓齿清歌绝代音。
眼波斜处寄情深。
东风吹散，云雨杳难寻。
试手罗笺花样在，唾窗茸线暗尘侵。
向来多事，触绪碎人心。
晓鉴燕脂拂紫绵。
未忄欠梳掠髻云偏。
日高人静，沈水袅残烟。
春老菖蒲花未著，路长鱼雁信难传。
无端风絮，飞到绣床边。
楼槛凌风，四边浑是青山绕，水空相照。
天末归帆小。
家在江南，三迳都荒了。
何时到。
暗尘扑帽。
应被渊明笑。
徙倚虚檐，柳阴疏处看飞鸟。
水平池沼。
云影闲相照。
点翰舒笺，字密蝇头小。
还揉了。
路长山杳。
寄得愁多少。
微红嫩白。
照水横枝初摘索。
一梦扬州。
客里相逢无限愁。
黄昏院落。
细细清香无处著。
觅句持觞。
鬓点吴霜不碍狂。
灯前初见。
冰玉玲珑惊眼眩。
艳溢香繁。
绝胜溪边月下看。
铅华尽洗。
只有檀唇红不退。
倾坐精神。
全似当时一个人。
归。
目断吾庐小翠微。
斜阳外，白鸟傍山飞。
归。
随分家山有蕨薇。
陶元亮，千载是吾师。
吴江渺渺疑天接。
独著我、扁舟一叶。
步袜凌波，芙蓉仙子，绿盖红颊。
登临正要诗弹压。
叹老去、都忘句法。
剧饮狂歌，清风明月，相应相答。
花竹亭轩。
曲迳通幽小洞天。
翠帏苒苒隔轻烟。
锁婵娟。
画图初试春风面，消得东君著意怜。
到伊歌扇舞裙边。
要前缘。
垂鬟初学窥门户。
妙舞妍歌俱独步。
引成密约笑言间，认得真情离别处。
潘郎两鬓今如许。
纵得相逢知认否。
多时无雁寄书来，今夜倩风吹梦去。
醉捻黄花，笑持白羽。
秋江绿涨迷平楚。
燕鸿曾寄去年书，汉皋不记来时路。
天际归舟，云中烟树。
兰成憔悴愁难赋。
香囊钿合忍重看，风裳水佩寻无处。
娟娟缺月梧桐影。
云度银潢静。
夜深檐隙下微凉。
醒尽酒魂何处、藕花香。
鹊桥初会明星上。
执手还惆怅。
莫嗟相见动经年。
犹胜人间一别、便终天。
月照席。
不知天上今何夕。
今何夕。
鹊桥初就，玉绳低侧。
暂时不见犹寻觅。
那堪更作经年隔。
经年隔。
许多良夜，怎生闲得。
荷花香。
竹风凉。
万动声沈更点长。
荧荧月半床。
好思量。
恶凄惶。
独立西厢花拂墙。
如今空断肠。
陇头梅半吐。
江南岁将暮。
闲窗尽日将愁度。
黄昏愁更苦。
归期望断，双鱼尺素。
念嘶骑、今到何处。
残灯背壁三更鼓。
斜风吹细雨。
池上数枝开遍。
临水幽香清浅。
楼上欲黄昏，吹彻一声晴管。
零乱。
零乱。
衣上残英都满。
帘栊月上时，寂寞东风里。
又是立黄昏，梅影临窗绮。
玉梅清夜寒，梦断还无寐。
晓角一声残，吹彻人千里。
轻艳盈盈，相逢曾向寒溪路。
惜飘零处。
无计禁春雨。
素影参差，人在琼城步。
危阑暮。
年光催度。
特地香风住。
残日凭阑目断霞。
寒林人静每归鸦。
小梅春早压群花。
一槛风声清玉管，数枝月影到窗纱。
隔帘时度暗香些。
春太早。
十二玉楼初晓。
半额试妆深院悄。
相逢何草草。
临水幽香缥缈。
彷佛淡妆窥照。
恰值日边人未到。
纷纷萦古道。
春事为谁来，枝上半留残雪。
恰近小园香径，对霜林寒月。
危兰凄断笛声长，吹到偏呜咽。
最好短亭归路，有行人先折。
雪开瑶径。
素蕊迎春影。
楼上玉声三弄定。
无奈幽香翻阵。
凌晨不事铅华。
化工却付春花。
流水残阳江上，清随月色低斜。
风萧萧。
驿亭春信期春潮。
期春潮。
黄昏浮动，谁在江皋。
碧云冉冉横溪桥。
琼车未至余香飘。
余香飘。
一帘疏影，月在花梢。
拜月南楼上，面婵娟、恰对新妆。
谁凭阑干处，笛声长。
追往事，遍凄凉。
看素质、临风消瘦尽，粉痕轻、依旧真香。
潇洒春尘境，过横塘。
度清影，在回廊。
伫立东风里，放纤手、净试梅妆。
眉晕轻轻画，远山长。
添新恨，更凄凉。
尝忆得、驿亭人别后，寻春去、尽是幽香。
归路临清浅，在寒塘。
同水月，照虚廊。
养就玄霜圃，问东君、曾放瑶英。
回首蓝桥路，遍琼城。
横斜影，照人明。
飘香信、玉溪仙佩晚，同新月、步入西清。
冰质枝头袅，更轻盈。
分春色，赠双成。
粉痕轻、谢池泛玉，波暖琉璃初暖。
睹靓芳、尘冥春浦，水曲漪生遥岸。
麝气柔、云容影淡，正日边寒浅。
闲院寂，幽管声中，万感并生，心事曾陪琼宴。
春暗南枝依旧，但得当时缱绻。
昼永乱英，缤纷解佩，映人轻盈面。
香暗酒醒处，年年共副良愿。
雪江明，练静波声歇。
玉浦梅英初发。
隐隐瑶林堪乍别。
琼路冷，云阶滑。
寒枝晚、已黄昏，铺碎影、留新月。
向亭皋、一任风冽。
歌起郢曲时，目断秦城阙。
远道冰车清彻。
追念酥妆凝望切。
淡伫迎佳节。
应暗想、日边人，聊寄与、同欢悦。
劝清尊、忍负盟设。
白玉楼高云光绕。
望极新蟾同照。
前村暮雪，霁梅林道。
涧风平，波声渺。
喜登眺。
疏影寒枝颤，太春早。
临水凝清浅，靓妆巧。
瘦体伤离，向此萦怀抱。
觉璧华轻，冰痕小。
倦听塞管，转呜咽，令人老。
素光回，长亭静，无尘到。
烟锁横塘暖，香径悄。
飞英难拘束，任春晓。
夜色娟娟皎月，梅玉供春绪。
不使铅华点缀，超出精神淡伫。
休妒残英如雨。
清香眷恋，只恐随风满路。
散无数。
江亭暮。
鸣佩语。
正值匆匆乍别，天远瑶池缟毂，好趁飞琼去。
忍孤负、瑶台伴侣。
琼肌瘦尽，庾岭零落，空怅望、动情处。
画角哀时暗度。
参横向晓，吹入深沈院宇。
琼质仙姿、缟袂清格，天然疏秀。
静轩烟锁黄昏后。
影瘦零乱，艳冷珑璁，雪肌莹暖，冰枝萦绣。
更赋风流，几番攀赠，细捻香盈手。
与东君、叙暌远，脉脉两情有旧。
立久。
阆苑凝夕，瑶窗淡月，百琲寻芳，醉玉谈群，千钟酹酒。
向此，是处难忘瘦花，送远何劳垂柳。
忍听高楼，笛声凄断，乐事人非偶。
空余恨，惹幽香不灭，尚沾春袖。
干处缁尘湿处泥。
天嫌世路净无时。
皓然岩谷总凝脂。
清夜月明人访戴，玉山顶上玉舟移。
一蓑渔画更能奇。
翦水飞花也大奇。
熬波出素料同机。
会心一笑撒盐诗。
谁拥醴酏夸岁瑞，恨无坚白怨朝曦。
闭门高卧有人饥。
始待空冬岁不华。
还教呈瑞怨贫家。
若为高下总无嗟。
日照华檐晴后雨，风吹飞絮腊前花。
天公何事不由他。
水递迢迢到日边。
清甘夸说与茶便。
谁知绝品了非泉。
旋挹天花融湩液，净无土脉污芳鲜。
乞君风腋作飞仙。
岁岁梅花，向寿尊画阁，长报春起。
恰似今朝，分外香肥萼韡。
杂佩珊珊就列，映蓝袂、宝薰擎跽。
道这回、屋舍团栾，四时风月桃李。
回头处、无限思。
看秋前药里，而今鼎七。
须把康强，收作玳筵欢喜。
况是鬓云全绿，顶珈笄、笑陪星履。
新年动、定拥新祺，有孙来捧醪醴。
万六千年，是仙椿日月，两度阳春。
根柯不随物化，那有新陈。
戏夸悠久，借时光、惊觉时人。
道历管，阶萤万换，悠然唤做逡巡。
老我百无贪羡，羡天芳寿种，掩冉三辰。
谢他流年甲子，已是重轮。
人间春狭，只九旬、斗柄标寅。
更拟向，椿枝倚数，十分取一为真。
日绎五千言，未说年龄可续。
且得襟期萧散，远氛嚣宠辱。
鬓须白尽秀眉生，来伴老眸绿。
人道雪霜林里，有翠松鲜竹。
距春五日。
吉语搀先来饮席。
易卦占新。
八八周轮又再轮。
开年定好。
定把笙歌更药里。
旧怕无孙。
今已蓝袍拥绣荪。
春产不贪春，为厌春花泛。
睡到深秋梦始回，素影翻春艳。
意赏逐时新，旧事谁能占。
解转春光入酒杯，萸菊谁云欠。
池馆足名花，四时蔫馥。
就里梅春春到速。
周遭松竹，任是雪霜长绿。
总堪供寿乐，翻新曲。
别向心田，有般奇木。
依约灵椿共标目。
八千换历，才当一番春复。
莫辞春起处，醅浮玉。
富寿康宁，要三般齐足，方是有福。
献个新词，不是越夸搀祝。
七十古稀今独。
花钗底、髻云堆绿。
那堪更、眼力过人，彩丝穿透珠曲。
星辰履阶庭玉。
对这般景趣，乐胜笙筑。
更愿孙枝衮衮，诜诜续续。
解把诗书勤读。
新丹桂、会生旧竹。
十年外、又颂生朝，恁时别换腔局。
遥认埙篪相应，为传珠贯累累。
紫荆同本但殊枝。
直须投老日，常似有亲时。
子姓亦闻多慧性，贪书不是痴儿。
朝家世世重诗书。
一登龙虎榜，许并凤凰池。
抗步碧潭弥弥，五畬青髻累累。
何年乔木倚筇枝。
搜寻同队者，追说钓游时。
今日昂藏称壮子，向来襁褓婴儿。
年周甲子又重书。
岂容藏老丑，照白有清池。
夹路传呼杳杳，垂腰印绶累累。
万般荣贵出丹枝。
遥知心乐处，椿畔桂当时。
酒到芳春偏弄色，轻黄泛滟鹅儿。
大为行乐使堪书。
醉来花下卧，便是习家池。
白屋到横金，已是蟠桃结子。
更向仕途贪恋，是痴人呆虑。
水晶宫里饭莼鲈，中菰第一义。
留得鬓须迟白，是本来真贵。
物本无情人有情。
百般禽咮百般声。
有人闻鹊不闻莺。
我盏通神君信否，酒才著盏月随生。
大家吸月当箫笙。
秋后花窠，放两枝三朵，来通芳信。
诗眼惊观，谓是春光倒运。
便即移尊就赏，更不惜、黄封赤印。
何期道，青女专时，露华忽变霜阵。
诗翁笑、但休问。
那阳和有脚，骎骎日进。
待得灰飞，梅畹果先骋俊。
次后连天红紫，向东风、万般娇韵。
恁时节，玉勒狨鞍，郊原莫论远近。
身寿又康强，谢天将并。
耳目聪明行步壮。
登高挥翰，不用瞠眉扶杖。
华堂偕老处，儿孙王。
只恨萍蓬，他乡浮荡。
回首故山便惆怅。
今年生日，忽似还家模样。
当缘风絮韫，来赓唱。
此之心声，比梦又差有实也变化属朝班，鲲鹏相并。
健翼垂云风用壮。
扶摇得势，不藉仙人仙杖。
旁观生意气，犹神王。
此去汉庭，春光骀荡。
亲见子虚不惆怅。
鸢肩捷上，自有唐家格样。
三台旬月里，堪歌唱。
中外受郊恩，三封纶告。
依并小君出称号。
锦犀光艳，不比香薰脂膏。
况从鸣瑟里，添花草。
更愿天公，别施洪造。
水长船高愈新好。
恁时舞带，一任巧装百宝。
曲终珠满地，从人扫。
措大做生朝，无他珍异。
填个曲儿为鼓吹。
古来龙马，曾献河图真数。
羲黄缘得此，齐元气。
我向如今，职名升赐。
地在天宫正东序。
当初真本，到此或容披觑。
这回错综处，堪详叙。
七十有三番，挂弧门首。
此事从来信希有。
新来仕路，夸说一般高手。
肯从清要地，抛簪绶。
何许分花，伊谁送酒。
得开口时且开口。
无烦无恼，也没期程奔走。
但能安此乐，夷然寿。
锦告侈脂封，煌煌家宝。
偕老之人已华皓。
绿云拥鬓，更没一根入老。
但从和晬看，年堪考。
叶是松苗，松为叶脑。
禀得松神大都好。
人人戴白，独我青青常保。
只将平易处，为蓬岛。
盥水结冰花，老眼于今重见。
一似琢成水玉，向冻盆游泛。
天公作事有何难，要花花便现。
且把重春留住，变苍黎容面。
腊月做生朝，只有南枝梅玉。
此外后生桃李，未舒英吐馥。
后园别自出神奇，现双松双竹。
报道前堂琴瑟，俱长生厚福。
岁岁做生朝，只是儿孙捧酒。
今岁丝纶茶药，有使人双授。
圣君作事与天通，道有便真有。
老去不能宣力，只民编分寿。
我里比侨居，不欠山青水绿。
只恨风冲雁序，使分飞隈澳。
只今一苇视苕溪，见天伦雍睦。
此去春浓絮起，应翻成新曲。
自涉希寿来，疑道无多岁月。
昨夜风吹好梦，报前途康吉。
石桥坚壮跨黄河，不用资舟楫。
管取身心安泰，阅椿龄千百。
桑弧标吉。
做了生朝逾七十。
子又生孙。
阶砌芝兰欲满门。
今年定好。
春腊之交诞婴少。
玉烛气中。
寿富康宁四序同。
虚辱，次韵为谢海角怀人，长误喜、簌簌敲帘风竹。
命驾翩然，谁信道、不怕溪山回曲。
榻拂凝尘，香笼清宴，尘柄从挥玉。
好音闻耳，慰心何啻跫足。
犹记一桂专秋，创开殊选，倒峡余词力。
往事茫茫十换岁，却共天涯醽醁。
已分成翁，翘观赐带，上拥通仙录。
休贪泉石，贤台闻用金筑。
和。
取最后两阕，试追元韵。
地窄，但能小举袖，不容敷舒也。
每月冰轮转，常疑桂影摇。
封姨特地借今宵。
万水一规光景、湛寒瑶。
圆处应无恨，君胡不自聊。
谁家隐隐度晴箫。
莫是素娥仙玉、会丛霄。
才出沧溟底，旋明紫岫腰。
玉光漫漫涌层潮。
上有乘流海贾、卧吹箫。
更上云台望，翻牵旅思遥。
我生何许著箪瓢。
却向天涯起舞、影萧萧。
春草池塘，茸茸短碧通芳信。
更饶华润。
不解膏霜鬓。
池上诗翁，别带超遥韵。
阳和进。
香苞翠晕。
物物皆沾分。
老钝迂疏，尽世间乐事，不忄欠不觑。
痴向韦编，根究卦爻来处。
浑沌包中天地。
谢东家、从头指示。
便和那、八八机关，并将匙钥分付。
行年数、六十四。
把一年一卦，恰好相拟。
妙道生生，既济还存未济。
身愿河图比似。
每演九后，重从一始。
待人间、甲子何其，剩书亥字为戏。
坐上羽觞釂，水际洧衣褰。
适兹胜赏，风轻云薄有情天。
不用船舷悲唱，真俯阑干小海，乐事可忘年。
莫向歌珠里，却叹鬓霜鲜。
送朝潮，迎夕汐，思茫然。
知他禊饮，此地过了几千千。
既有相催春夏，自解转成今古，谁后更谁前。
堪笑兴怀客，不似咏归川。
红树迎风舞，彷佛采衣褰。
云容应为，虞侍分付。
下缺。
一品天香。
似蕊真仙质，宫额新妆。
先春为传信息，压尽群芳。
化工著意，赋阳和、欺雪凌霜。
应自负，孤标介洁，岁寒独友松篁。
因念广平曾赋，爱浮香胧月，疏影横窗。
真堪玉堂对赏，琼苑依光。
江城塞管，任龙吟、吹彻何妨。
君看取，和羹事在，收功不负东皇。
昨夜西畴新足雨。
玉露金飙，著意鏖残暑。
画阁登临凝望处。
余霞晚照明烟浦。
闲是闲非知几许。
物换星移，风景都如故。
耳听是非萦意绪。
争如挥尘谈千古。
水榭风台，竹轩梅迳，双溪新创名园。
极目遐观，碧岑敛散瑶烟。
柳塘风皱清涟。
烂红云、花岛争妍。
艳妆佳丽，相携笑歌，学弄秋千。
遨头多暇，命友寻芳，赏心行乐，物态熙然。
偎香拾翠，雅宜飞盖联翩。
满劝金船。
任玉山、频醉花前。
且留连，赏月画兰，拟斗婵娟。
一片，最后者饮浦溆凝烟。
谁家女采莲。
手捻荷花微笑，传雅令、侑清欢。
擘叶劝金船。
香风袭绮筵。
最后殷勤一瓣，分付与、酒中仙。
水亭清绝。
拥翠环林樾。
湘簟宾筵乘兴，玉壶酒、漾冰雪。
宝兽沈烟爇。
玉琴声韵彻。
夜永风微烟淡，梧桐影、碎明月。
绣水雕栏，绮霞邃宇。
薰风飒至清无暑。
花间休唱遏云歌，枝头且听娇莺语。
景物撩人，悠然得句。
深杯戏把纹楸赌。
胸中邱壑自生凉，何须泉石寻佳趣。
翠带千条蘸碧流。
多情不解系行舟。
章台惜别恨悠悠。
湿雨伤春眉黛敛，倚风无力舞腰柔。
丝丝烟缕织离愁。
槐柳风微轩槛凉。
芙蕖绿叶映池光。
几多飞盖拥红妆。
泉试云龙花乳泛，袖笼宝鼎水沈香。
纹楸戏战赌霞觞。
雁字鳞差印碧空。
淡云萦缕媚遥峰。
悠扬舒卷逐西风。
烟锁绿杨深院静，花前寓意劝金钟。
凤箫一曲月明中。
更阑月影转瑶台。
歌舞下香阶。
洞府归云缥缈，主宾清兴徘徊。
汤斟崖蜜，香浮瑞露，风味方回。
投辖高情无厌，抱琴明日重来。
金飚替暑，觉庭梧湘簟，凉生秋意。
玉露宵零仙掌洁，云卷碧天如水。
银汉波澄，蟾光练静，依约山横翠。
清商佳景，笑它宋玉憔悴。
堪笑利锁名缰，向蜗牛角上，所争何事。
四者难并人易老，惟有修真得计。
荣悴循环，功名由命，达观明深旨。
桂花同赏，莫辞通夕欢醉。
仙掌初零玉露，清商乍肃金飚。
回环高阁桂香飘。
元自广寒移到。
绛蜡银蟾辉映，纶巾鹤氅逍遥。
赏心乐事醉良宵。
赢取开怀吟啸。
一派弯溪曲港，两山松干柽萝。
寻幽乘兴泛烟波。
时见白鸥飞过。
炫日浪纹金影，连云岸草青莎。
陶然一醉养天和。
解意歌莺劝我。
我本方壶客，飘逸离凡尘。
胸中万卷，谈笑挥翰墨通神。
不慕巢由隐迹，不羡皋夔功业，出处两无心。
坦荡灵台净，廛隐胜云林。
念生平，喜旷达，事幽寻。
登临舒啸，惟有风月是知音。
雅爱金华仙洞，一派苍崖飞瀑，四序景常新。
遐想赤松子，来为醒冲襟。
造物巧钟赋，新腊报花期。
江梅清瘦，只是洁白逞芳姿。
我欲超群绝类，故学仙家繁杏，秾艳映横枝。
朱粉腻香脸，酒晕著冰肌。
玉堂里，山驿畔，最希奇。
谁将绛蜡笼玉，香雪染胭脂。
好向歌台舞榭，斗取红妆娇面，偎倚韵偏宜。
羌管莫吹动，风月正相知。
我昔蓬莱侍列仙。
梦游方悟绊尘缘。
青春放浪迷诗酒，黄卷优游对圣贤。
嘲水石，咏云烟。
乘风欲往思泠然。
要知昨夜方壶景，只在芸斋杖屦前。
商素肃金飚，吹帽又逢佳节。
乘兴登临舒啸，习云林清绝。
高歌横剑志平戎，酒量与天阔。
更待醉归开宴，赏东篱明月。
良月戒微寒，清夜祥烟馥郁。
来报天庭喜事，现灯花金粟。
芝书奎画下层霄，宣召想来促。
它日玉堂挥翰，赐金莲花烛。
晚云碧。
松巘飞泉翠滴。
双鱼畔、疑是永和，曲水流觞旧风物。
波光映山色。
时见轻鸥出没。
壶天邃，修竹翠阴，虚籁吟风更幽寂。
登临兴何极。
上烟际危亭，彩笔题石。
山中猿鹤应相识。
对远景舒啸，壮怀豪逸。
刘郎何在玩石刻。
感往事陈迹。
还忆。
少年日。
帅旗鼓文场，轩冕京国。
如今老大机心息。
有陶令秫酒，谢公山屐。
闲来潭洞，醉皓月，弄横笛。
西湖避暑棹扁舟。
忘机狎白鸥。
荷香十里供瀛洲。
山光翠欲流。
歌浩浩，思悠悠。
诗成兴未休。
清风明月解相留。
琴声万籁幽。
廉纤小雨养花天。
池光映远山。
蕙兰风暖正暄妍。
归梁燕翼偏。
芳草碧，绿波边。
良辰近禁烟。
酒酣午枕兴怡然。
莺声惊梦仙。
寓意登临诗与酒。
豪气直冲牛斗。
挥翰风雷吼。
我生嗟在东坡后。
流水高山琴静奏。
莫笑知音未偶。
天意君知否。
穷通在道吾何有。
年年九日，萸菊登高宴。
今岁旅新丰，听征雁、吟蛩幽怨。
行行游赏，邂逅得诗人，呼斗酒，发清吟，豪气凌霄汉。
穷通默定，志士那兴叹。
寓意醉乡游，且赢得、开怀萧散。
功名外物，何必累冲襟，炼丹井，叱羊山，寻个修真伴。
鉴湖千顷，四序风光好。
拨棹皱涟漪，极目处、青山缭绕。
微茫烟霭，鸥鹭点菰蒲，云帆过，钓舟横，俱被劳生扰。
知章请赐，独占心何小。
风月本无私，同众乐、宁论多少。
浮家泛宅，它日效陶朱，烹鲈鳜，酌松醪，吟笔千篇扫。
深秋澄霁，烟淡霜天晓。
翠岘峻摩穹，有碧涧、清溪缭绕。
鸣弦多暇，乘兴约登临，听水乐，习丰碑，遐想东坡老。
当年叔子，何事伤怀抱。
名与此山俱，叹无闻、真成可笑。
吾侪勋业，要使列云台，擒颉利，斩楼兰，混一车书道。
佳辰洊九，吹帽霜风峭。
画阁势崔嵬，遍危阑、翠峰缭绕。
茂林修竹，别是小壶天，烟霭淡，夕阳明，隐映溪光渺。
匣琴流水，休恨知音少。
长啸对西风，觉志气、凌云缥缈。
传杯兴逸，高会继龙山，簪嫩菊，插红萸，相对年年好。
凉飚生玉宇。
黄花晓凝露。
汀苹岸蓼秋暮。
登高开宴俎。
传杯兴逸，分咏得句。
思戏马、长怀古。
东篱候酒人何处。
芳尊须送与。
自来百卉千葩，算多有、异芬清绝。
此花独赋，天然标致，于中超越。
月脸妆匀，碧琼枝瘦，真仙风骨。
向严寒雪里，千林冻损，钟和气、先春发。
信是芳姿高洁。
肯趋陪、游蜂戏蝶。
玉堂静处，竹梢斜亚，凝烟媚月。
一任严城上，单于奏、角声凄切。
待芳心结实，和羹鼎鼐，收功须别。
实予始生之日。
国瑞用旧词韵作满江红为寿，因和述怀味道韬光，伴耕钓、城南涧曲。
吾不羡、炼丹金井，访仙王屋。
清洁无瑕通隐显，满堂岂肯贪金玉。
向北窗、高卧水风凉，槐阴绿。
闲自赏，东篱菊。
偏喜种，幽居竹。
信巍然良贵，有荣无辱。
外物随缘姑泛应，无心仕止常知足。
喜圣时、协气屡丰年，西畴熟。
律应清商，嫩凉生、金风乍飘林叶。
玉兔腾精，光浸楼台，宛似广寒宫阙。
远山横翠烟霏敛，鹊枝绕、蛩声凄切。
气萧爽，一年好处，桂花时节。
香压群芳妙绝。
记蟾窟高枝，两曾攀折。
思报君亲，何事壮怀犹郁。
传岩莘野时方隐，心先定、经纶施设。
赏花醉，持杯更邀皓月。
艳阳时序。
向祓禊芳辰，登临仙府。
碧水澄虚。
修篁耸翠，夹迳蕙兰香吐。
春晚巧莺声碎，风卷飞红无数。
凝望处，见桑村麦陇，竹溪烟浦。
欢聚。
须信道，游宦东西，易得成离阻。
北海开尊，东山乘兴，四乐偷闲赢取。
棋战新来常胜，诗瘦只因吟苦。
心湛静，笑白云多事，等闲为雨。
念行藏在道，仕宦岂为谋身。
自谤起营蝇，东山高卧，北海开尊。
荣枯置之度外，得饶人处，谩也饶人。
须信吾躬道义，巍然良贵中存。
浮名。
蜗角是非蚊。
过耳总休论。
且啸傲幽居，清风皓月，光景常新。
佩琴行吟胜景，访林泉、避暑赏烟云。
谁识怀忠畎亩，此心常不忘君。
榴艳喷红，槐阴凝绿，薰风初扇微凉。
新荷舒盖，翠色映波光。
时见金鳞戏跃，听莺声、巧啭垂杨。
谁知我，身闲无累，对景自襄羊。
南堂。
清昼永，瑶琴横膝，芸帙披香。
负气冲牛斗，操凛冰霜。
吟笔通神掣电，乘高兴、鲸吸飞觞。
情何憾，君新未报，功业志难忘。
午枕梦游仙，身到蓬莱境。
何事莺声啭绿杨，刚把人惊醒。
乘兴对琴尊，寄傲吟光景。
绕舍清阴映远岑，香篆槐堂静。
三洞烟霞多胜致，壶中别有登临。
白鸥飞处晚云深。
群峰罗户牖，空翠入衣襟。
分得双溪楼上景，四时住趣供吟。
浩歌鲸饮酒频斟。
莺花休恨别，风月是知音。
清介百无求。
民瘼怀忧。
席珍藏器效前修。
自负平戎经国略，壮气横秋。
二纪叹淹留。
寻壑经丘。
醉吟适意且遨游。
致主丹心犹未老，天意知不。
万个琅玕节日影，两堤杨柳蘸涟漪。
鸣鸟一声林愈静。
吟兴。
未曾移步已成诗。
旋汲清汀烹建茗，时寻野果劝金卮。
况有良朋谈妙理。
适意。
此欢莫遣俗人知。
烟村茂樾湾溪畔。
似远景、摹轻练。
细草平沙骑款段。
渔翁欸乃，却惊鸥鹭，飞起澄波面。
班荆对饮重杨岸。
枝上莺歌如解劝。
山映斜阳霞绮散。
醉吟乘兴，锦囊诗满，爱月归来晚。
晚天雨霁横雌霓。
帘卷一轩月色。
纹簟坐苔茵，乘兴高歌饮琼液。
翠瓜冷浸冰壶碧。
茶罢风生两腋。
四座沸欢声，喜我投壶全中的。
会稽藩镇，舟车都会，槐庭燕寝凝香。
禹穴旧踪，兰亭胜致，千岩万壑生光。
舆颂美龚黄。
庆慈闱戏彩，眉寿而康。
寓兴西园，月台风榭赏群芳。
下半阕佚。
蕤宾奏律，正太平无事，欢娱时节，翘首箫台南望处，两两寿星明彻。
和满乾坤，春回草木，瑞霭凝金阙。
钧天齐奏，嵩呼隐隐三发。
遥想帝里繁华，庆父尧子舜，赓歌胥悦。
黼座传觞仙仗里，拜舞两阶英杰。
愠解薰风，恩覃湛露，玉陛笙镛咽。
溥天同庆，年年沈醉花月。
酒泛恩波，香凝瑞彩，笙歌鼎沸华堂。
簪缨济济，拜手祝君王。
好是重华盛世，康衢里、争颂陶唐。
古今少，圣明相继，交劝万年觞。
升平，无外事，穷天极地，俱沐恩光。
更宫花齐戴，锦绣成行。
愿捧蟠桃为寿，对瑶宴、一曲山香。
尧天近，葵倾心切，相约共梯航。
山城秋早，听画角吟风，晓来声咽。
梦断华胥人乍起，冷浸一天霜月。
灏气参横，尘埃洗尽，玉管濡冰雪。
兴来吟咏，灵均谁谓今绝。
闻道潇洒王孙，对黄花清赏，喜延佳客。
一坐簪缨谭笑处，全胜东篱山色。
酒兴云浓，诗肠雷隐，饮罢须臾设。
醉归凝伫，此怀还与谁说。
江山清绝，正箫台花县，霜秋时候。
寻胜登高环望处，碧瓦参差铺绣。
五岫藏云，两溪吞月，古市渔盐凑。
青帘斜扬，家家香泛丹溜。
况是东鲁风流，看儒冠济济，垂天赋就。
时科举后邑中预荐者四人。
陶令从容官事了，把菊高吟闲昼。
草鞠圜扉，香凝燕寝，豪饮挥金斗。
公庭无事，珍祥休问驯兽。
鲁恭驯雉也。
芸堂春早，正芳苞紫萼，笼烟调雨。
隐隐朝阳歌宴罢，拥出三千宫女。
醉面匀红，香囊暗惹，鹊尾烟频炷。
庐山佳致，依然都在庭宇。
因念一种天香，当年岩谷下，想难俦侣。
一旦呈祥都占断，阆苑琼林歌舞。
瑞彩扶疏，锦笼绰约，兰蕙应羞妒。
明朝胜赏，有谁同唱金缕。
碧落暮云卷，玉宇静无尘。
宝阶露滴仙掌，秋气正平分。
冷浸银河清澈，光射珠躔明灭，素女拥冰轮。
今夕桂华满，疑是别乾坤。
对清影，凌灏气，沃芳尊。
凭高凝望，万里城阙尽铺银。
偏照长门离恨，更揽西园诗思，何处不关情。
此景年年好，莫惜醉归频。
三五半圆夜，二七素秋天。
银河耿耿，中渡绛节会星軿。
宝鹊喜传佳信，丹凤欢迎仙仗，瑞彩映珠躔。
此意天长久，不比在人间。
多情客，捧香饵，洁宾筵。
殷勤拜舞，乞寿乞富乞团圆。
宜与人人愿足，更看家家欢洽，喜气满江山。
今夕莫辞醉，后会是来年。
泽国正秋杪，微雨洒江滨。
凭高一望，万里多稼总如云。
芳野壤歌鼎沸，古市欢声辐凑，尽是泰平人。
铃阁尽无事，桃李满公门。
恨瓜戍，趣征驭，惜芳辰。
高情耿耿，重别中夜沃清尊。
不为兰亭感慨，莫作楚狂醉倒，谭笑自生春。
明日送行处，忍顾翠眉颦。
金风玉露，正清秋初霁。
天上星郎夜游戏。
喜鹊儿、向织女报佳期，停机杼，草草便谐欢会。
情深悄无寤，云雨须臾，刚被鸡人早惊起。
念岁岁年年，今夕之前，两下里、千山万水。
到今夕、相逢又匆匆，愿地久天长，永无抛弃。
载子强、二赵主管及诸同舍席间作素节秋强半，嘉名久最宜。
霜风簌簌下天涯。
幸有佳朋何惜、共登危。
月窟诸仙子，天宫两白眉。
相逢不醉定无归。
笑问黄花重约、是何时。
人在烟云里，山横碧落旁。
望中缥缈是仙乡。
幸有佳朋何惜、醉斜阳。
公子传杯速，骚人练句忙。
悠然此兴未能忘。
似觉庭花全胜、去年黄。
瑞彩迎朝日，柔枝绕庆云。
谁将仙种下天阍。
却笑葵杯榴火、俗纷纷。
色映蔷薇水，光浮琥珀尊。
美人浴罢近黄昏。
总把淡妆浓抹、斗芳芬。
咳唾琼珠璀，精神冰玉寒。
不求名利不谈玄。
明月清风相对、自怡然。
潇洒真仙隐，繁华小洞天。
薰风飒飒度虞弦。
更拥姬姜何惜、醉华年。
罗盖轻翻翠，冰姿巧弄红。
晚来习习度香风。
疑是华山仙子、下珠宫。
柳外神仙侣，花间锦绣丛。
竞将玉质比芳容。
笑指壶天何惜、醉千钟。
舍，席间作金谷貂蝉侣，东山锦绣丛。
管弦丝竹醉东风。
漫逐流莺飞舞、乱红中。
清赏吾人事，诗情我辈钟。
藤萝欲上更支筇。
笑指壶天烟绕、斗城东。
误入红莲幕，来依玉树丛。
也将尘迹寄东风。
忙里偷闲同到、此山中。
迥野韶华丽，晴岚秀色钟。
凭高凝望倦扶筇。
喜见今年和气、满南东。
雨过云峰净，天高水镜平。
望中寸碧远山横。
潇洒何郎相对、挹金觥。
朱李沈寒碧，新瓜破玉英。
浩然谭笑有余情。
醉舞何妨颓玉、倚飞琼。
云度岩扉风振谷，迅雷惊起蛟龙。
天威汹汹变晴空。
搅翻银汉水，倾入宝莲宫。
雪浪奔冲凌翠麓。
陇头低挂双虹。
人间热恼尽消融。
此流长不断，万折竟朝东。
材刃纵横森武库，箫台旧日梅仙。
累陪簪盍醉花前。
吴门归去后，一别动经年。
曾到赤城真隐处，飘飘凤举龙蟠。
勒回俗驾向长安。
好将医国手，从此活人间。
橘绿橙黄秋正好，霜飙洗尽炎威。
江南多秋热，至九日而后凉。
园林木落望中奇。
俊游方得意，楚客为谁悲。
况有风流文字饮，何妨同醉东篱。
狂歌犹记少陵诗。
地偏初衣裌，山拥更登危。
代，过乐清，置酒为别，席间作一去吴山三改火，我来两见寒梅。
君今先向斗城回。
尊前方重别，征骑莫相催。
堪笑人生如逆旅，明年我亦言归。
羡君平步到天涯。
吴侬如有问，为我说归期。
与客相从谒谢公。
芝田绛节拥仙翁。
数枝桃杏斗香红。
醉眼斜拖春水绿，黛眉低拂远山浓。
此情都在酒杯中。
两到蟾宫折桂枝。
经文纬武拟康时。
箫台仙隐漫游嬉。
气宇棱棱吞梦泽，笑谭落落璀珠玑。
何妨相对沃金卮。
短棹翩翩绿一莎。
碧潭深处几风波。
晚来风定却高歌。
千尺丝纶随卷放，数声玉笛足清和。
蝇头名利奈伊何。
几阵萧萧弄雨风。
片云微破月朦胧。
田家侧耳听鸣鹳，寰海倾心想卧龙。
尧日近，舜云浓。
圣仁天覆忍民穷。
会看膏泽随车下，只恐诗人句未工。
凤阙朝回晓色分。
彩霞轻拂绛衣新。
炎乌影里年年好，碧玉枝头日日春。
携翠斝，对芳尊。
东君著意属诗人。
夜深莫放西风入，频遣司花护锦茵。
红叶漫随风舞，黄花不畏霜凋。
诗人把酒竞招招。
更欲移尊藉草。
醉里谪仙兴逸，夜深归骑声呶。
孟公投辖未相饶。
不放秋光便老。
嫩绿烟笼碎玉，繁红日护香绡。
故人去后恨迢迢。
独倚危楼情悄。
脉脉望穷云杪，看看月上花梢。
嫩添金鸭任烟消。
杜宇一声春晓。
井梧飞早。
一雁横空天更好。
才子寻幽。
争把新诗断送秋。
浮生鸥没。
莫为尘劳轻度日。
倒载何妨。
唱彻凉州月在旁。
烟收云敛。
极目遥岑三四点。
过了重阳。
篱下残花未褪黄。
郑庄好客。
故遣红妆飞大白。
月满回廊。
饮散歌阑已断肠。
暗香清绝。
不比寻常枝上雪。
细叠冰绡。
多谢天公快翦刀。
仙姿楚楚。
轻曳霓裳来帝所。
淡拂宫妆。
瑞脑重铺片片香。
霜天奇绝。
江上寒英重缀雪。
簌簌轻绡。
应是司花巧奏刀。
东君清楚。
故把疏枝来酒所。
出西汉。
点点新妆。
冷浸冰壶别有香。
飞龙利见。
前夜君王方锡宴。
时天申圣节宴后二日。
今日相逢。
却向南阳起卧龙。
果为霖雨。
洗尽苍生炎夏苦。
喜气匆匆。
好向尊前醉晚风。
天寒人静。
啸倚胡床闲昼永。
春信初回。
报道南枝昨夜开。
沈沈庭院。
独坐黄昏谁是伴。
风过南墙。
似觉天宫暗递香。
薰风解愠。
手握乾符躬揖逊。
廊庙无为。
天子亲传万寿卮。
恩覃湛露。
和气欢声均海宇。
嵩岳三呼。
父子唐虞今古无。
琴堂无事。
满酌金罍承帝祉。
乐奏箫韶。
更与封人共祝尧。
君王万岁。
岁岁今朝歌既醉。
主圣臣贤。
从此鸿图万万年。
绰约冰姿无语。
高步广寒深处。
香露浥檀心，拟到素娥云路。
仙去。
仙去。
莫学朝云暮雨。
雅淡轻盈如语。
碧玉枝头娇处。
钩月衫凌波，彷佛湘江烟路。
凝伫。
凝伫。
不似梨花带雨。
龙焙初分丹阙。
玉果轻翻琼屑。
彩仗挹香风，搅起一瓯春雪。
清绝。
清绝。
更把兽烟频爇。
潇洒寒林，玉丛遥映松篁底。
凤簪斜倚。
笑傲东风里。
一种幽芳，自有先春意。
香风细。
国人争媚。
不数桃和李。
金碧交辉，江陵千树天然富。
寒林争秀。
独向霜风后。
写入冰纨，两两情何厚。
同携久。
凉生清昼。
香满佳人手。
夜桂飘香，西风淅淅寒窗悄。
素娥相照。
倍觉秋光好。
花本无情，刚被诗情恼。
知音少。
为花歌笑。
醉向花前倒。
玉叶金英，倩谁移下蟾宫树。
香风飘度。
满院飞黄雨。
独倚寒林，搜尽高人句。
关情处。
素娥无语。
的皪枝头露。
山城寂寞浑无绪，兀坐黄昏。
多谢东君。
先遣司花来报春。
清标自是蓬莱客，冰玉精神。
独步前村。
分付仙翁作主人。
晓来佳气穿帘幕，郁郁葱葱。
宝鸭烟浓。
戏彩庭前玉树丛。
肌肤绰约真仙子，王母宫中。
欢会曾同。
笑问蟠桃几度红。
春回海角。
望中佳气连云幕。
晓来隐隐闻天乐。
玉女金童，来奉瑶池约。
东风已破蟠桃萼。
霞觞荐寿更酬酢。
香山舞罢宫花落。
步辇安舆，岁岁同行乐。
江村昨夜一枝梅。
先传春信回。
非烟非雾下瑶台。
香风拂面来。
云幕卷，日华开。
祥光映上台。
安舆从此步天待。
君王赐寿杯。
初夏好。
雨过池塘荷盖小。
绿阴庭院莺声悄。
朱帘隐隐笙歌早。
沈烟袅。
玉人笑拥金尊倒。
春已去。
墙外榴花红半吐。
薰风习习生庭户。
美人浴罢黄昏暮。
愁无绪。
阑干倚遍凭谁诉。
水阁弄清风，黯黯满园肥绿。
茶罢竹间携手，有佳人如玉。
渊明三径已催归，名利几时足。
遥想五云多处，奏南风一曲。
登高作赋，叹老来笔力，都非年少。
古观重游秋色里，冷怯西风吹帽。
千里江山，一时人物，迥出尘埃表。
危阑同凭，皎然玉树相照。
惆怅紫菊红萸，年年簪发、应笑人空老。
北阙西江君赐远，难得一枝来到。
莫话升沈，且乘闲暇，赢得清尊倒。
饮酣归暮，浩歌声振林杪。
故有徐娘及悲欢之句楚山万叠，怅高情、不比当年嵩少。
官况全如秋淡薄，枉却尘侵乌帽。
菊蕊犹青，茱萸未紫，节意凭谁表。
故园何处，暮云低尽残照。
追念往昔佳辰，尊前绝唱，未觉徐娘老。
聚散悲欢回首异，今岁古台谁到。
藉甚声名，难忘风味，何日重倾倒。
交情好在，雁书频寄云杪。
寒梢冰破，问何人远寄、江南春色。
似是天怜为客久，报我春归消息。
茅舍疏篱，故园开处，两岁关山隔。
天涯重见，向人风味如昔。
谁念月底风前，当时青鬓、渐与花颜白。
不恨一番花阴早，恨把年华虚掷。
嚼蕊含香，攀条觅句，拚醉禁愁得。
酒醒还是，梦魂数遍归驿。
两鬟娇小，向尊前、未省修蛾攒碧。
唱得主人英妙句，气压三江七泽。
病怯遐征，老添离抱，我是愁堆积。
故园归梦，等闲吹堕南国。
况是耐久交情，经年方幸，接从容辞色。
告别匆匆聊共醉，惜此分阴如璧。
锦瑟华堂，明朝回望，暮霭迷空隙。
相思何处，风林月挂纤魄。
吸江，皆亭名小舟横截西江，晓来风静无尘起。
霜余日暖，东君见效，梅梢春醉。
壮观亭高，通幽径远，吸江临水。
任全抛簿领，携家访古，清泉畔、疏阴里。
楚蜀江山分处，望神京、三千余里。
才高命偶，功名休羡，纷纷余子强健身心，团栾尊酒，此游须记。
便他年富贵，园林钟鼓，只如今是。
晓来密雪如筛，望中莹彻还如洗。
梅花过了，东风未放，满城桃李。
碎翦琼英，高林低树，巧装匀缀。
更江山秀发，田畴清润，满眼是、丰年意。
谁念危楼独倚。
共飘零、茫茫天外。
毫端句涩，杯中酒减，欢情难寄。
天为凄凉，暂时遮尽，黄茅白苇。
但神州目断，珠宫玉阙，缈三千里。
平生五湖兴，梦想白苹洲。
只今何处，卷帘波影漾风钩。
况值晚天新霁，菱叶荷花如拭，香翠拥行舟。
却为湖山好，牵思绕皇州。
柳边堤，竹里阁，旧曾游。
恍然重到，不知身世此淹留。
且对碧梧修竹，领略好风凉月，大白与重浮。
欲和凌云赋，佳思苦难酬。
秋色浩无际，风露洗晴空。
登临江山胜处，楼倚最高峰。
好是夕阳低后，四野暮云齐敛，遮尽远山重。
城郭参差里，烟树有无中。
坐间客，才论斗，气如虹。
挥毫万字，举双白眼送飞鸿。
莫问梅仙丹灶，休觅山灵蕙帐，追忆采芝翁。
便草凌云赋，归奏大明宫。
次韵以谢一雨洗烦溽，天气爽如秋。
江山佳处，眼明重见旧交游。
去国三千余里，俯视朝宗一水，共笑此生浮。
幸我扁舟具，归欲问菟裘。
叹君才，方进用，岂容休。
銮坡凤沼，情知不为蜀人留。
便恐升沈各异，后日相逢无处，别语易成愁。
记取平安使，时访荻花洲。
举俗爱重九，秋至不须悲。
登临昔贤胜地，空愧主人谁。
滚滚长江不尽，叠叠青山无数，千载揖高姿。
况有贤宾客，同醉此佳时。
坐间菊，青作袂，玉为肌。
香英泛酒，风流绝胜酌酴醿。
莫话龙山高会，只作东篱幽想，应有故人思。
北望江南路，回首暮云披。
举俗爱重九，我辈更钟情。
良辰好景，赏心乐事古难并。
正是朝廷闲暇，四序均调玉烛，一路庆丰登。
况值循良守，酒与政俱成。
倚危亭，持玉斝，泛金英。
风高日淡，一天秋色共澄清。
指点云间岳镇，寿与两宫齐久，天地永成平。
岁岁同民乐，持此报君恩。
百罚深杯，都不记、归来时节。
仿佛听、重城更鼓，催成离缺。
江上愁心山敛翠，津头夜色沙如雪。
渐中年、怀抱更深交，难为别。
歌声缓，行云歇。
尊酒散，香尘灭。
想来宵何处，乱山明月。
得意春风群玉府，第名早晚黄金阙。
但相思、莫遣雁来时，音书绝。
十日狂风，都断送、杏花红去。
却是有、海棠枝上，一分春住。
桃叶桃根浑未觉，樱桃杨柳成轻负。
强尊前、抖擞旧精神，谁能许。
时不再，欢难屡。
心未老，杯频举。
尚不妨领略，登临佳处。
山接武陵余胜气，江吞大别仍东注。
叹圣贤、功业与江山，无今古。
悠然堂上，山色浑如画。
堂下梅花未多谢。
向小亭、留客处，晴雪初飞，香四面，不比茅檐低亚。
绿窗帘尽卷，吹到眉心，点缀新妆称闲雅。
缓歌喉、余舞态，云遏风回，须信道、欲买青春无价。
任匆匆、归去酒醒时，镇梦绕琼梢，月寒清夜。
化工妙手，惯与花为主。
忍便摧残任风雨。
翦姚黄、移魏紫，齐集梁园，春艳艳，何必尊前解语。
绣屏深照影，帘密收香，夜久寒生费调护。
宝杯翻、银烛烂，客醉忘归，共惜此、芳菲难遇。
看明年、紫禁绕莺花，谩相望、春风五云深处。
潜藩报政，玉座勤深眷。
假节上青霄，正霜风、轻寒翦翦。
天香怀袖，凝燕得从容，占喜色，送新声，潋滟金荷满。
趣装入相，盛事应重见。
尽待苦留连，怕九重、兴思见晚。
休文未老，金带称围腰，丹禁密，凤池深，不但长安远。
老来生日，渐觉心情懒。
卯酒带春酲，更昨来、东风已转。
衰颜易改，不用看传神，欢意浅，酒肠慳，孤负深深劝。
浮云富贵，本自无心羡。
金带便围腰，也应似、休文瘦减。
君恩未报，何日赋归欤，三径乐，五湖游，趁取身强健。
杨柳梢头月未残。
杏花开尽却春寒。
宾鸿社燕寻常别，渭北江东别更难。
尊欲尽，夜将阑。
明朝马首便长安。
悬知不作人间住，归去春风玉笋班。
山色初晴翠拂云。
画桥流水碧粼粼。
一尊不尽登临兴，归及西湖二月春。
班缀旧，诏除新。
稳看腾踏上星辰。
回头却望尘凡处，应记尘凡有故人。
前日新冬举寿觞。
今朝喜色又非常。
一阳生后逢生日，日渐舒长寿更长。
移晚宴，庆新堂。
堂前高竹早梅芳。
年年一为梅花醉，醉到千回鬓未霜。
富贵楼台玉琢成。
更移玉节下西清。
才高不数梅花赋，笑捻琼苞泛寿觥。
莲幕静，宝香凝。
春风和气自然生。
要知他日调元手，看取今朝雪里情。
燕寝香中锦帐郎。
二年和气蔼蒸湘。
鬓间不减当年绿，眉上新添一点黄。
征诏近，寿筵长。
乍晴人意喜非常。
燕莺休苦留春住，归趁薰风殿阁凉。
十年班缀近彤庭。
一笑下霓旌。
好是平分风月，新秋特地凉生。
华堂燕喜，流霞觞满，彩戏衣轻。
要识他年荣贵，从来玉润冰清。
暖风帘幕卷春阴。
歌吹画堂深。
云袖纤纤捧玉，霞觞滟滟浮金。
佳辰恨我，空传善颂，阻缀朋簪。
莫笑海滨乡味，尊前会有知音。
清江绕舍竹成阴。
秋日共登临。
地与主人俱胜，情如酒盏方深。
故园何处，时因望眼，聊寄归心。
抖擞一襟凉韵，不教簿领尘侵。
一年春事到酴醿。
何处更花开。
莫趁垂杨飞絮，且随红药翻阶。
倦游老矣，肯因名宦，孤负衔杯。
寄语故园桃节，明年留待归来。
神仙堕谪。
天为赋与，经纶才识。
盖代声名，宗英惟向，翰林颂白。
黄堂一笑留客。
算此处、淹留未得。
且对清尊，高谈风月，厌厌今夕。
淡云微月。
又是一年，新秋佳节。
天上欢期，人间何事，翻成离别。
清尊欲醉还歇。
怕饮散、匆匆话别。
若是经年，得回相见，甘心愁绝。
风扫暮云空，依旧四山环碧。
珍重主人清意，放梅梢春色。
靘妆清唱两无尘，莲步绣鞋窄。
莫怪十分沈醉，为教人消得。
列炬照梅花，仰看满空春雪。
翠幕沈沈天净，挂一钩新月。
微风不动暖光融，金杯堕琼屑。
仿佛暗香吹梦，醉广寒宫阙。
鸳瓦晓霜浓，酒力渐消寒力。
好是一堂和气，胜十分春色。
髯翁笑领彩衣郎，同祝寿千百。
看取明年欢宴，更强如今日。
有湖北之召楚观落成初，还是诏书催发。
却似爱山堂上，拜新除时节。
要知君自栋梁材，开藩暂南越。
早建明堂一柱，去扶持天阙。
寿芽初长香英嫩。
拾翠芳洲春近。
倩笑脸霞羞褪。
真个都风韵。
垂鬟小舞么歌趁。
莺语绿杨娇困。
多少旧愁新恨。
一醉浑消尽。
小园日日狂风雨。
几阵桃花红去。
惟有绿窗朱户。
春色常如许。
歌声屡唤飞云驻。
销得行人且住。
倒尽玉壶春露。
醉到无愁处。
今日云山堂上客。
明朝真个云山隔。
人不似行云。
相随长短亭。
堂空歌韵响。
清切缘云上。
留住莫教飞。
怕如人别离。
金殿晨趋玉佩苍。
君才久合侍龙章。
花砖学士紫薇郎。
小试一麾行促诏，暂留千骑且飞觞。
夜堂歌暖借春光。
十里狂风特地晴。
天工著意送行人。
负他桃李十分春。
杜宇已催归思乱，啼莺休惹客愁新。
晚风溪路净无尘。
小小梅花巧耐寒。
曛曛晴日醉醒间。
茶瓯金缕鹧鸪斑。
三寿作朋须共醉，一杯留客未应慳。
酒肠如海寿如山。
春阴漠漠。
海棠花底东风恶。
人情不似春情薄。
守定花枝，不放花零落。
绿尊细细供春酌。
酒醒无奈愁如昨。
殷勤待与东风约。
莫苦吹花，何似吹愁却。
春愁无力。
酴醿娇软难禁摘。
风流彻骨香无敌。
积玉团珠，明月夜同色。
花时易失欢难得。
尊前半是将行客。
为花一醉何须惜。
明岁花时，何处谩相忆。
寒欺酒力。
一番风雨花如摘。
不与群花敌。
笑吐清香，独自殿春色。
春愁惟酒消除得。
何妨常满坐中客。
因花更把光阴惜。
莫待春归，空对花梢忆。
天教百媚生，赋得多情怨。
背整玉搔头，宽了黄金钏。
情随歌意深，故故回娇眄。
不是不相知，只为难相见。
一枝繁杏千红蕊。
醲笑东风里。
恰如歌院晓妆迟。
簇簇娇娆同步、出深闺。
风流莲幕莺花主。
持送花深处。
花多莫便著情偏。
一一淡匀深注、总堪怜。
海棠花下春风里。
曾拚千场醉。
如今老去谩情多。
步绕芳丛无力、奈春何。
蜀乡不远长安远。
相向空肠断。
不如携客过西楼。
却是江山如画、可消忧。
昨日武陵溪上雪，今朝特地开晴。
故留佳景付行人。
琼田千顷熟，琪树万珠春。
好是长松飘坠屑，天花时下缤纷。
桃源何处更寻真。
腰悬明月佩，直访玉华君。
三月更当三十日，留春不住春归。
问春还有再来时。
腊前梅蕊破，相见未为迟。
不似人生无定据，匆匆聚散难期。
水遥山远谩相思。
情知难舍弃，何似莫分飞。
未春先暖。
天与梅花便。
点检枝头开已遍。
一一檀心粉面。
巡檐索笑题诗。
老怀不似当时。
犹有惜花心在，等闲羌管休吹。
酒困诗慵，一春拚被花枝恼。
艳妆浓笑。
那更花中好。
不著清尊，持底宽愁抱。
须颠倒。
晚风如扫。
忍见枝头少。
去岁今朝，海棠桃杏开都遍。
今年花晚。
不恨春情浅。
旋旋花开，图得春长速。
且留恋。
爱花心眼。
常与花为伴。
春色十分。
付与海棠枝上满。
清尊我亦十分倾。
未忘情。
阳春一曲唤愁醒。
可惜无人歌此曲，须君别院恼春酲。
绕梁声。
清夜将分。
有酒为谁花下满，相逢轩盖暂时倾。
故人情。
海棠欲睡照教醒。
烛影花光浑似锦，伴君佳句解人酲。
恨无声。
相逢何处梅花好。
深院宇、笙歌绕。
春入侯门长不老。
罗帏绣幕，护香藏粉，却许行人到。
遏云清唱倾城笑。
玉面花光互相照。
银烛频更尊屡倒。
明年应是，对花相忆，君已班清要。
乱花飞絮。
却是一年春好处。
留住韶光。
共醉蓬莱日月长。
翻阶红药。
天上东风传近约。
绿遍庭槐。
看取除书一并来。
夜雨落花满地，晓风飞絮连天。
苦无春恨可萦牵。
只数年华暗换。
生意惟添白发，化工不染朱颜。
老来愈觉欠清闲。
梦想故园春晚。
好个今年生日，满堂儿女团栾。
歌声不似笑声暄。
满捧金杯争劝。
富贵功名任运，佳辰乐事随缘。
白头相守愿年年。
只恁尊前长健。
中秋重九，等闲虚过，多病全疏酒盏。
初寒时候试新醅，正好为、霜螯持满。
诗情未减，酒肠宽在，且趁尊前强健。
百年三万六千场，试屈指、如今过半。
东皋圃隐，木犀开后，香遍江东十里。
因香招我渡江来，悄不记、重阳青蕊。
人生行乐，宦游佳处，闲健莫辞清醉。
不寒不暖不阴晴，正是好登临天气。
中秋过了，重阳将近，正是一年佳处。
枨黄橘绿总寻常，看丹桂、余香再吐。
胸中星斗，笔端风雨，定约蟾宫高步。
赐袍归带御炉薰，共岁岁、斑衣戏舞。
檐外雪纷纷。
雾阁云窗气自温。
谩道使台霜样峻，情亲。
引到壶中别有春。
尊酒负殷勤。
病减杯中量几分。
十五年间无限事，休论。
说与梅花解笑人。
江上青山无数。
绿阴深处。
夕阳犹在系扁舟，为佳景、留人住。
已办一蓑归去。
江南烟雨。
有情鸥鹭莫惊飞，便相约、长为侣。
禁门钟晓，忆君来朝路，初翔鸾鹄。
西府中台推独步，行对金莲宫烛。
蹙绣华鞯，仙葩宝带，看即飞腾速。
人生难料，一尊此地相属。
回首紫陌青门，西湖闲院，锁千梢修竹。
素壁栖鸦应好在，残梦不堪重续，岁月惊心，功名看镜，短鬓无多绿。
一欢休惜，与君同醉浮玉。
谩向沙头醉玉瓶。
唤君同赏小窗明。
夕阳吹角最关情。
忙日苦多闲日少，新愁常续旧愁生。
客中无伴怕君行。
浴罢华清第二汤。
红棉扑粉玉肌凉。
娉婷初试藕丝裳。
凤尺裁成猩血色，螭奁熏透麝脐香。
水亭幽处捧霞觞。
西风挟雨声翻浪。
恰洗尽、黄茅瘴。
老惯人间齐得丧。
千岩高卧，五湖归棹，替却凌烟像。
故人小驻平戎帐。
白羽腰间气何壮。
我老渔樵君将相。
小槽红酒，晚香丹荔，记取蛮江上。
江左占形胜，最数占徐州。
连山如画，佳处缥渺著危楼。
鼓角临风悲壮，烽火连空明灭，往事忆孙刘。
千里曜戈甲，万灶宿貔貅。
露沾草，风落木，岁方秋。
使君宏放，谈笑洗尽古今愁。
不见襄阳登览，磨灭游人无数，遗恨黯难收。
叔子独千载，名与汉江流。
绿树暗长亭。
几把离尊。
阳关常恨不堪闻。
何况今朝秋色里，身是行人。
清泪浥罗巾。
各自消魂。
一江离恨恰平分。
安得千寻横铁锁，截断烟津。
归梦寄吴樯。
水驿江程去路长。
想见芳洲初系缆，斜阳。
烟树参差认武昌。
愁鬓点新霜。
曾是朝衣染御香。
重到故乡交旧少，凄凉。
却恐它乡胜故乡。
早岁入皇州。
尊酒相逢尽胜流。
三十年来真一梦，堪愁。
客路萧萧两鬓秋。
蓬峤偶重游。
不待人嘲我自羞。
看镜倚楼俱已矣，扁舟。
月笛烟蓑万事休。
危堞朱栏，登览处、一江秋色。
人正似、征鸿社燕，几番轻别。
缱绻难忘当日语，凄凉又作它乡客。
问鬓边、都有几多丝，真堪织。
杨柳院，秋千陌。
无限事，成虚掷。
如今何处也，梦魂难觅。
金鸭微温香缥渺，锦茵初展情萧瑟。
料也应、红泪伴秋霖，灯前滴。
小阁倚秋空，下临江渚。
漠漠孤云未成雨。
数声新雁，回首杜陵何处。
壮心空万里，人谁许。
黄合紫枢，筑坛开府，莫怕功名欠人做。
如今熟计，只有故乡归路。
石帆山脚下，菱三亩。
风露九霄寒，侍宴玉华宫阙。
亲向紫皇香案，见金芝千叶。
碧壶仙露酝初成，香味两奇绝。
醉后却骑丹凤，看蓬莱春色。
客路苦思归，愁似茧丝千绪。
梦里镜湖烟雨，看山无重数。
尊前消尽少年狂，慵著送春语。
花落燕飞庭户，叹年光如许。
岁晚喜东归，扫尽市朝陈迹。
拣得乱山环处，钓一潭澄碧。
卖鱼沽酒醉还醒，心事付横笛。
家在万重云外，有沙鸥相识。
挥袖别人间，飞蹑峭崖苍壁。
寻见古仙丹灶，有白云成积。
心如潭水静无风，一坐数千息。
夜半忽惊奇事，看鲸波暾日。
湓口放船归，薄暮散花洲宿。
两岸白苹红蓼，映一蓑新绿。
有沽酒处便为家，菱芡四时足。
明日又乘风去，任江南江北。
挥袖上西峰，孤绝去天无尺。
拄杖下临鲸海，数烟帆历历。
贪看云气舞青鸾，归路已将夕。
多谢半山松吹，解殷勤留客。
小倦带余酲，淡淡数棂斜日。
驱退睡魔十万，有双龙苍璧。
少年莫笑老人衰，风味似平昔。
扶杖冻云深处，探溪梅消息。
觅个有缘人，分付玉壶灵药。
谁向市尘深处，识辽天孤鹤。
月中吹笛下巴陵，条华赴前约。
今古废兴何限，叹山川如昨。
平旦出秦关，雪色驾车双鹿。
借问此行安往，赏清伊修竹。
汉家宫殿劫灰中，春草几回绿。
君看变迁如许，况纷纷荣辱。
秋晓上莲峰，高蹑倚天青壁。
谁与放翁为伴，有天坛轻策。
铿然忽变赤龙飞，雷雨四山黑。
谈笑做成丰岁，笑禅龛榔栗。
家住东吴近帝乡。
平生豪举少年场。
十千沽酒青楼上，百万呼卢锦瑟傍。
身易老，恨难忘。
尊前赢得是凄凉。
君归为报京华旧，一事无成两鬓霜。
看尽巴山看蜀山。
子规江上过春残。
惯眠古驿常安枕，熟听阳关不惨颜。
慵服气，懒烧丹。
不妨青鬓戏人间。
秘传一字神仙诀，说与君知只是顽。
梳发金盘剩一窝。
画眉鸾镜晕双蛾。
人间何处无春到，只有伊家独占多。
微步处，奈娇何。
春衫初换麹尘罗。
东邻斗草归来晚，忘却新传子夜歌。
家住苍烟落照间。
丝毫尘事不相关。
斟残玉瀣行穿竹，卷罢黄庭卧看山。
贪啸傲，任衰残。
不妨随处一开颜。
元知造物心肠别，老却英雄似等闲。
插脚红尘已是颠。
更求平地上青天。
新来有个生涯别，买断烟波不用钱。
沽酒市，采菱船。
醉听风雨拥蓑眠。
三山老子真堪笑，见事迟来四十年。
懒向青门学种瓜。
只将渔钓送年华。
双双新燕飞春岸，片片轻鸥落晚沙。
歌缥渺，舻呕哑。
酒如清露鲊如花。
逢人问道归何处，笑指船儿此是家。
南浦舟中两玉人。
谁知重见楚江滨。
凭教后苑红牙版，引上西川绿锦茵。
才浅笑，却轻颦。
淡黄杨柳又催春。
情知言语难传恨，不似琵琶道得真。
元戎十乘，出次高唐馆。
归去旧鹓行，更何人、齐飞霄汉。
瞿唐水落，惟是泪波深，催叠鼓，起牙樯，难锁长江断。
春深鳌禁，红日宫砖暖。
何处望音尘，黯消魂、层城飞观。
人情见惯，不敢恨相忘，梅驿外，蓼滩边，只待除书看。
穷山孤垒，腊尽春初破。
寂寞掩空斋，好一个、无聊底我。
啸台龙岫，随分有云山，临浅濑，荫长松，闲据胡床坐。
三杯径醉，不觉纱巾堕。
画角唤人归，落梅村、篮舆夜过。
城门渐近，几点妓衣红，官驿外，酒垆前，也有闲灯火。
幽姿不入少年场。
无语只凄凉。
一个飘零身世，十分冷淡心肠。
江头月底，新诗旧梦，孤恨清香。
任是春风不管，也曾先识东皇。
怕歌愁舞懒逢迎。
妆晚托春酲。
总是向人深处，当时枉道无情。
关心近日，啼红密诉，剪绿深盟。
杏馆花阴恨浅，画堂银烛嫌明。
冬冬傩鼓饯流年。
烛焰动金船。
彩燕难雪前梦，酥花空点春妍。
文园谢病，兰成久旅，回首凄然。
明月梅山笛夜，和风禹庙莺天。
鸠雨催成新绿，燕泥收尽残红。
春光还与美人同。
论心空眷眷，分袂却匆匆。
只道真情易写，那知怨句难工。
水流云散各西东。
半廊花院月，一帽柳桥风。
陌上箫声寒食近。
雨过园林，花气浮芳润。
千里斜阳钟欲暝。
凭高望断南楼信。
海角天涯行略尽。
三十年间，无处无遗恨。
天若有情终欲问。
忍教霜点相思鬓。
桐叶晨飘蛩夜语。
旅思秋光，黯黯长安路。
忽记横戈盘马处。
散关清渭应如故。
江海轻舟今已具。
一卷兵书，叹息无人付。
早信此生终不遇。
当年悔草长杨赋。
水漾萍根风卷絮。
倩笑娇颦，忍记逢迎处。
只有梦魂能再遇。
堪嗟梦不由人做。
梦若由人何处去。
短帽轻衫，夜夜眉州路。
不怕银缸深绣户。
只愁风断青衣渡。
红酥手。
黄滕酒。
满城春色宫墙柳。
东风恶。
欢情薄。
一怀愁绪，几年离索。
错错错。
春如旧。
人空瘦。
泪痕红浥鲛绡透。
桃花落。
闲池阁。
山盟虽在，锦书难托。
莫莫莫。
江头日暮痛饮。
乍雪晴犹凛。
山驿凄凉，灯昏人独寝。
怨机新寄断锦。
叹往事、不堪重省。
梦破南楼，绿云堆一枕。
樽前花底寻春处，堪叹心情全减。
一身萍寄，酒徒云散，佳人天远。
那更今年，瘴烟蛮雨，夜郎江畔。
漫倚楼横笛，临窗看镜，时挥涕、惊流转。
花落月明庭院。
悄无言、魂消肠断。
凭肩携手，当时曾效，画梁栖燕。
见说新来，网萦尘暗，舞衫歌扇。
料也羞憔悴，慵行芳径，怕啼莺见。
秋到边城角声哀。
烽火照高台。
悲歌击筑，凭高酹酒，此兴悠哉。
多情谁似南山月，特地暮云开。
潮桥烟柳，曲江池馆，应待人来。
曾散天花蕊珠宫。
一念堕尘中。
铅华洗尽，珠玑不御，道骨仙风。
东游我醉骑鲸去，君驾素鸾从。
垂虹看月，天台采药，更与谁同。
宝钗楼上妆梳晚，懒上秋千。
闲拨沈烟。
金缕衣宽睡髻偏。
鳞鸿不寄辽东信，又是经年。
弹泪花前。
愁入春见十四弦。
驿外断桥边，寂寞开无主。
已是黄昏独自愁，更著风和雨。
无意苦争春，一任群芳妒。
零落成泥碾作尘，只有香如故。
粉破梅梢，绿动萱丛，春意已深。
渐珠帘低卷，筇枝微步，冰开跃鲤，林暖鸣禽。
荔子扶疏，竹枝哀怨，浊酒一尊和泪斟。
凭栏久，叹山川冉冉，岁月骎骎。
当时岂料如今。
漫一事无成霜鬓侵。
看故人强半，沙堤黄合，鱼悬带玉，貂映蝉金。
许国虽坚，朝天无路，万里凄凉谁寄音。
东风里，有灞桥烟柳，知我归心。
孤鹤归飞，再过辽天，换尽旧人。
念累累枯冢，茫茫梦境，王侯蝼蚁，毕竟成尘。
载酒园林，寻花巷陌，当日何曾轻负春。
流年改，叹园腰带剩，点鬓霜新。
交亲。
散落如云。
又岂料如今余此身。
幸眼明身健，茶甘饭软，非惟我老，更有人贫。
躲尽危机，消残壮志，短艇湖中闲采莼。
吾何恨，有渔翁共醉，溪友为邻。
浪迹人间。
喜闻猿楚峡，学剑秦川。
虚舟泛然不系，万里江天。
朱颜绿鬓，作红尘、无事神仙。
何妨在，莺花海里，行歌闲送流年。
休笑放慵狂眼，看闲坊深院，多少婵娟。
燕宫海棠夜宴，花覆金船。
如椽画烛，酒阑时、百炬吹烟。
凭寄语，京华旧侣，幅巾莫换貂蝉。
斜阳废苑朱门闭。
吊兴亡、遣恨泪痕里。
淡淡宫梅，也依然、点酥剪水。
凝愁处，似忆宣华旧事。
行人别有凄凉意。
折幽香、谁与寄千里。
伫立江皋，杳难逢、陇头归骑。
音尘远，楚天危楼独倚。
宣华，故蜀苑名。
兰房绣户厌厌病。
叹春酲、和闷甚时醒。
燕子空归，几曾传、玉关边信。
伤心处，独展团窠瑞锦。
熏笼消歇沈烟冷。
泪痕深、展转看花影。
漫拥余香，怎禁他、峭寒孤枕。
西窗晓，几声银瓶玉井。
金鸭余香尚暖，绿窗斜日偏明。
兰膏香染云鬟腻，钗坠滑无声。
冷落秋千伴侣，阑珊打马心情。
绣屏惊断潇湘梦，花外一声莺。
檐角楠阴转日，楼前荔子吹花。
鹧鸪声里霜天晚，叠鼓已催衙。
乡梦时来枕上，京书不到天涯。
邦人讼少文移省，闲院自煎茶。
我校丹台玉字，君书蕊殿云篇。
锦官城里重相遇，心事两依然。
携酒何妨处处，寻梅共约年年。
细思上界多官府，且作地行仙。
世事从来惯见，吾生更欲何之。
镜湖西畔秋千顷，鸥鹭共忘机。
一枕苹风午醉，二升菰米晨炊。
故人莫讶音书绝，钓侣是新知。
素意幽栖物外，尘缘浪走天涯。
归来犹幸身强健，随分作山家。
已趁余寒泥酒，还乘小雨移花。
柴门尽日无人到，一径傍溪斜。
园馆青林翠樾，衣巾细葛轻纨。
好风吹散霏微雨，沙路喜新干。
小燕双飞水际，流莺百啭林端。
投壶声断弹棋罢，闲展道书看。
纨扇婵娟素月，纱巾缥缈轻烟。
高槐叶长阴初合，清润雨余天。
弄笔斜行小草，钩帘浅醉闲眠。
更无一点尘埃到，枕上听新蝉。
混迹寄人间，夜夜画楼银烛。
谁见五云丹灶，养黄芽初熟。
春风归从紫皇游，东海宴旸谷。
进罢碧桃花赋，赐玉尘千斛。
锦里繁华。
环宫故邸，叠萼奇花。
俊客妖姬，争飞金勒，齐驻香车。
何须幕障帏遮。
宝杯浸、红云瑞霞。
银烛光中，清歌声里，休恨天涯。
十载江湖，行歌沽酒，不到京华。
底事翩然，长亭烟草，衰鬓风沙。
凭高目断天涯。
细雨外、楼台万家。
只恐明朝，一时不见，人共梅花。
雪晓清笳乱起。
梦游处、不知何地。
铁骑无声望似水。
想关河，雁门西，青海际。
睡觉寒灯里。
漏声断、月斜窗纸。
自许封侯在万里。
有谁知，鬓虽残，心未死。
独夜寒侵翠被。
奈幽梦、不成还起。
欲写新愁泪溅纸。
忆承恩，叹余生，今至此。
蔌蔌灯花坠。
问此际、报人何事。
咫尺长门过万里。
恨君心，似危栏，难久倚。
风雨初经社。
子规声里春光谢。
最是无情，零落尽、蔷薇一架。
况我今年，憔悴幽窗下。
人尽怪、诗酒消声价。
向药炉经卷，忘却莺窗柳榭。
万事收心也。
粉痕犹在香罗帕。
恨月愁花，争信道、如今都罢。
空忆前身，便面章台马。
因自来、禁得心肠怕。
纵遇歌逢酒，但说京都旧话。
倦客平生行处，坠鞭京洛，解佩潇湘。
此夕何年，来赋宋玉高唐。
绣帘开、香尘乍起，莲步稳、银烛分行。
暗端相。
燕羞莺妒，蝶绕蜂忙。
难忘。
芳樽频劝，峭寒新退，玉漏犹长。
几许幽情，只愁歌罢月侵廊。
欲归时、司空笑问，微近处、丞相嗔狂。
断人肠。
假饶相送，上马何妨。
阅邯郸梦境，叹绿鬓、早霜侵。
奈华岳烧丹，青溪看鹤，尚负初心。
年来向浊世里，悟真诠秘诀绝幽深。
养就金芝九畹，种成琪树千林。
星坛夜学步虚吟。
露冷透瑶簪。
对翠凤披云，青鸾逆月，宫阙萧森。
琅函一封奏罢，自钧天帝所有知音。
却过蓬壶啸傲，世间岁月骎骎。
角残钟晚关山路，行人乍依孤店。
塞月征尘，鞭丝帽影，常把流年虚占。
藏鸦柳暗。
叹轻负莺花，谩劳书剑。
事往关情，悄然频动壮游念。
孤怀谁与强遣。
市垆沽酒，酒薄怎当愁酽。
倚瑟妍词，调铅妙笔，那写柔情芳艳。
征途自厌。
况烟敛芜痕，雨稀萍点。
最是眠时，枕寒门半掩。
客中随处闲消闷，来寻啸台龙岫。
路敛春泥，山开翠雾，行乐年年依旧。
天工妙手。
放轻绿萱牙，淡黄杨柳。
笑问东君，为人能染鬓丝否。
西州催去近也，帽檐风软，且看市楼沽酒。
宛转巴歌，凄凉塞管，携客何妨频奏。
征尘暗袖。
漫禁得梅花，伴人疏瘦。
几日东归，画船平放溜。
寿非金石。
恨天教老向，水程山驿。
似梦里、来到南柯，这些子光阴，更堪轻掷。
戍火边尘，又过了、一年春色。
叹名姬骏马，尽付杜陵，苑路豪客。
长绳漫劳系日。
看人间俯仰，俱是陈迹。
纵自倚、英气凌云，奈回尽鹏程，铩残鸾翮。
终日凭高，诮不见、江东消息。
算沙边、也有断鸿，倩谁问得。
壮岁文章，暮年勋业，自昔误人。
算英雄成败，轩裳得失，难如人意，空丧天真。
请看邯郸当日梦，待炊罢黄粱徐欠伸。
方知道，许多时富贵，何处关身。
人间定无可意，怎换得、玉鲙丝莼。
且钓竿渔艇，笔床茶灶，闲听荷雨，一洗衣尘。
洛水秦关千古后，尚棘暗铜驼空怆神。
何须更，慕封侯定远，图像麒麟。
东望山阴何处是。
往来一万三千里。
写得家书空满纸。
流清泪。
书回已是明年事。
寄语红桥桥下水。
扁舟何日寻兄弟。
行遍天涯真老矣。
愁无寐。
鬓丝几缕茶烟里。
叹半纪，跨万里秦吴，顿觉衰谢。
回首鹓行，英俊并游，咫尺玉堂金马。
气凌嵩华。
负壮略、纵横王霸。
梦经洛浦梁园，觉来泪流如泻。
山林定去也。
却自恐说著，少年时话。
静院焚香，闲倚素屏，今古总成虚假。
趁时婚嫁。
幸自有、湖边茅舍。
燕归应笑，客中又还过社。
然如世外。
予留七十日，被命参成都戎幕而去。
临行徙倚竟日作桃源忆故人一首斜阳寂历柴门闭。
一点炊烟时起。
鸡犬往来林外。
俱有萧然意。
衰翁老去疏荣利。
绝爱山城无事。
临去画楼频倚。
何日重来此。
栏干几曲高斋路。
正在重云深处。
丹碧未干人去。
高栋空留句。
离离芳草长亭暮。
无奈征车不住。
惟有断鸿烟渚。
知我频回顾。
一弹指顷浮生过。
堕甑元知当破。
去去醉吟高卧。
独唱何须和。
残年还我从来我。
万里江湖烟舸。
脱尽利名缰锁。
世界元来大。
城南载酒行歌路。
冶叶倡条无数。
一朵鞓红凝露。
最是关心处。
莺声无赖催春去。
那更兼旬风雨。
试问岁华何许。
芳草连天暮。
中原当日三川震。
关辅回头煨烬。
泪尽两河征镇。
日望中兴运。
秋风霜满青青鬓。
老却新丰英俊。
云外华山千仞。
依旧无人问。
江头疏雨轻烟。
寒食落花天。
翻红坠素，残霞暗锦，一段凄然。
惆怅东君堪恨处，也不念、冷落尊前。
那堪更看，漫空相趁，柳絮榆钱。
尊前凝伫漫魂迷。
犹恨负幽期。
从来不惯伤春泪，为伊后、滴满罗衣。
那堪更是，吹箫池馆，青子绿阴时。
回廊帘影昼参差。
偏共睡相宜。
朝云梦断知何处，倩双燕、说与相思。
从今判了，十分憔悴，图要个人知。
仙姝天上自无双。
玉面翠蛾长。
黄庭读罢心如水，闭朱户、愁近丝簧。
窗明几净，闲临唐帖，深炷宝奁香。
人间无药驻流光。
风雨又催凉。
相逢共话清都旧，叹尘劫、生死茫茫。
何如伴我，绿蓑青箬，秋晚钓潇湘。
飞花如趁燕子。
直度帘栊里。
帐掩香云暖，金笼鹦鹉惊起。
凝恨慵梳洗。
妆台畔，蘸粉纤纤指。
宝钗坠。
才醒又困，厌厌中酒滋味。
墙头柳暗，过尽一年春事。
罨画高楼怕独倚。
千里。
孤舟何处烟水。
骑鲸云路倒景。
醉面风吹醒。
笑把浮丘袂，寥然非复尘境。
震泽秋万顷。
烟霏散，水面飞金镜。
露华冷。
湘妃睡起，鬟倾钗坠慵整。
临江舞处，零乱塞鸿清影。
河汉横斜夜漏永。
人静。
吹箫同过缑岭。
昼永蝉声庭院。
人倦懒摇团扇。
小景写潇湘。
自生凉。
帘外蹴花双燕。
帘下有人同见。
宝篆拆官黄。
炷熏香。
异县相逢晚，中年作别难。
暮秋风雨客衣寒。
又向朝天门外、话悲欢。
瘦马行霜栈，轻舟下雪滩。
乌奴山下一林丹。
为说三年常寄、梦魂间。
春风楼上柳腰肢。
初试花前金缕衣。
袅袅娉娉不自持。
晚妆迟。
画得蛾眉胜旧时。
一春常是雨和风。
风雨晴时春已空。
谁惜泥沙万点红。
恨难穷。
恰似衰翁一世中。
江湖醉客。
投杯起舞遗乌帻。
三更泠翠沾衣湿。
袅袅菱歌，催落半川月。
空花昨梦休寻觅。
云台麟阁俱陈迹。
元来只有闲难得。
青史功名，天却无心惜。
华灯纵博，雕鞍驰射，谁记当年豪举。
酒徒一一取封侯，独去作、江边渔父。
轻舟八尺，低篷三扇，占断苹洲烟雨。
镜湖元自属闲人，又何必、君恩赐与。
一竿风月，一蓑烟雨，家在钓台西住。
卖鱼生怕近城门，况肯到、红尘深处。
潮生理棹，潮平系缆，潮落浩歌归去。
时人错把比严光，我自是、无名渔父。
云千重。
水千重。
身在千重云水中。
月明收钓筒。
头未童。
耳未聋。
得酒犹能双脸红。
一尊谁与同。
桥如虹。
水如空。
一叶飘然烟雨中。
天教称放翁。
侧船篷。
使江风。
蟹舍参差渔市东。
到时闻暮钟。
面苍然。
鬓皤然。
满腹诗书不直钱。
官闲常昼眠。
画凌烟。
上甘泉。
自古功名属少年。
知心惟杜鹃。
暮山青。
暮霞明。
梦笔桥头艇子横。
苹风吹酒醒。
看潮生。
看潮平。
小住西陵莫较程。
莼丝初可烹。
悟浮生。
厌浮名。
回视千钟一发轻。
从今心太平。
爱松声。
爱泉声。
写向孤桐谁解听。
空江秋月明。
江天淡碧云如扫。
苹花零落莼丝老。
细细晚波平。
月从波面生。
渔家真个好。
悔不归来早。
经岁洛阳城。
鬓丝添几茎。
小院蚕眠春欲老。
新巢燕乳花如扫。
幽梦锦城西。
海棠如旧时。
当年真草草。
一棹还吴草。
题罢惜春诗。
镜中添鬓丝。
当年万里觅封侯。
匹马戍梁州。
关河梦断何处，尘暗旧貂裘。
胡未灭，鬓先秋。
泪空流。
此生谁料，心在天山，身老沧洲。
青衫初入九重城。
结友尽豪英。
蜡封夜半传檄，驰骑谕幽并。
时易失，志难成。
鬓丝生。
平章风月，弹压江山，别是功名。
还山荷主恩，聊试扶犁手。
新结小茅茨，恰占清江口。
风尘不化衣，邻曲常持酒。
那似宦游时，折尽长亭柳。
梁空燕委巢，院静鸠催雨。
香润上朝衣，客少闲谈尘。
鬓边千缕丝，不是吴蚕吐。
孤梦泛潇湘，月落闻柔舻。
仕至千钟良易，年过七十常稀。
眼底荣华元是梦，身后声名不自知。
营营端为谁。
幸有旗亭沽酒，何妨茧纸题诗。
幽谷云萝朝采药，静院轩窗夕对棋。
不归真个痴。
看破空花尘世，放轻昨梦浮名。
蜡屐登山真率饮，筇杖穿林自在行。
身闲心太平。
料峭余寒犹力，廉纤细雨初晴。
苔纸闲题溪上句，菱唱遥闻烟外声。
与君同醉醒。
江头绿暗红稀。
燕交飞。
忽到当年行处、恨依依。
洒清泪。
叹人事。
与心违。
满酌玉壶花露、送春归。
采药归来，独寻茅店沽新酿。
暮烟千嶂。
处处闻渔唱。
醉弄扁舟，不怕黏天浪。
江湖上。
遮回疏放。
作个闲人样。
壮岁从戎，曾是气吞残虏。
阵云高、狼烽夜举。
朱颜青鬓，拥雕戈西戍。
笑儒冠、自来多误。
功名梦断，却泛扁舟吴楚。
漫悲歌、伤怀吊古。
烟波无际，望秦关何处。
叹流年、又成虚度。
贺监湖边，初系放翁归棹。
小园林、时时醉倒。
春眠惊起，听啼莺催晓。
叹功名、误人堪笑。
朱桥翠径，不许京尘飞到。
挂朝衣、东归欠早。
连宵风雨，卷残红如扫。
恨樽前、送春人老。
七十衰翁，不减少年豪气。
似天山、凄凉病骥。
铜驼荆棘，洒临风清泪。
甚情怀、伴人儿戏。
如今何幸，作个故溪归计。
鹤飞来、晴岚暖翠。
玉壶春酒，约群仙同醉。
洞天寒、露桃开未。
满路游丝飞絮。
韶光将暮。
此时谁与说新愁，有百啭、流莺语。
俯仰人间今古。
神仙何处。
花前须判醉扶归，酒不到、刘伶墓。
识破浮生虚妄。
从人讥谤。
此身恰似弄潮儿，曾过了、千重浪。
且喜归来无恙。
一壶春酿。
雨蓑烟笠傍渔矶，应不是、封侯相。
老来驹隙骎骎度。
算只合、狂歌醉舞。
金杯到手君休诉。
看著春光又暮。
谁为倩、柳条系住。
且莫遣、城笳催去。
残红转眼无寻处。
尽属蜂房燕户。
竹里房栊一径深。
静愔愔。
乱红飞尽绿成阴。
有鸣禽。
临罢兰亭无一事，自修琴。
铜炉袅袅海南沉。
洗尘襟。
不惜貂裘换钓篷。
嗟时人、谁识放翁。
归棹借、樵风稳，数声闻、林外暮钟。
幽栖莫笑蜗庐小，有云山、烟水万重。
半世向、丹青看，喜如今、身在画中。
无方能驻脸上红。
笑浮生、扰扰梦中。
平地是、冲霄路，又何劳、千日用功。
飘然再过莲峰下，乱云深、吹下暮钟。
访旧隐、依然在，但鹤巢、时有堕松。
十年裘马锦江滨。
酒隐红尘。
万金选胜莺花海，倚疏狂、驱使青春。
吹笛鱼龙尽出，题诗风月俱新。
自怜华发满纱巾。
犹是官身。
凤楼常记当年语，问浮名、何似身亲。
欲寄吴笺说与，这回真个闲人。
灯前月下嬉游处。
向笙歌、锦绣丛中相遇。
彼此知名，才见便论心素。
浅黛娇蝉风调别，最动人、时时偷顾。
归去。
想闲窗深院，调弦促柱。
乐府初翻新谱。
漫裁红点翠，闲题金缕。
燕子入帘时，又一番春暮。
侧帽燕脂坡下过，料也记、前年崔护。
休诉。
待从今须与，好花为主。
佳人多命薄，初心慕、德耀嫁梁鸿。
记绿窗睡起，静吟闲咏，句翻离合，格变玲珑。
更乘兴，素纨留戏墨，纤玉抚孤桐。
蟾滴夜寒，水浮微冻，凤笺春丽，花砑轻红。
人生谁能料，堪悲处、身落柳陌花丛。
空羡画堂鹦鹉，深闭金笼。
向宝镜鸾钗，临妆常晚，绣茵牙版，催舞还慵。
肠断市桥月笛，灯院霜钟。
风卷征尘，堪叹处、青骢正摇金辔。
客襟贮泪。
漫万点如血，凭谁持寄。
伫想艳态幽情，压江南佳丽。
春正媚。
怎忍长亭，匆匆顿分连理。
目断淡日平芜，望烟浓树远，微茫如荠。
悲欢梦里。
奈倦客、又是关河千里。
最苦唱彻骊歌，重迟留无计。
何限事。
待与丁宁，行时已醉。
杖屦寻春苦未迟。
洛城樱笋正当时。
三千界外归初到，五百年前事总知。
吹玉笛，渡清伊。
相逢休问姓名谁。
小车处士深衣叟，曾是天津共赋诗。
禹庙兰亭今古路。
一夜清霜，染尽湖边树。
鹦鹉杯深君莫诉。
他时相遇知何处。
冉冉年华留不住。
镜里朱颜，毕竟消磨去。
一句丁宁君记取。
神仙须是闲人做。
镜湖俯仰两青天。
万顷玻璃一叶船。
拈棹舞，拥蓑眠。
不作天仙作水仙。
湘湖烟雨长莼丝。
菰米新炊滑上匙。
云散后，月斜时。
潮落舟横醉不知。
长安拜免几公卿。
渔父横眠醉未醒。
烟艇小，钓车腥。
遥指梅山一点青。
雨断西山晚照明。
悄无人、幽梦自惊。
说道去、多时也，到如今、真个是行。
远山已是无心画，小楼空、斜掩绣屏。
你嚎早、收心呵，趁刘郎、双鬓未星。
三山山下闲居士，巾履萧然。
小醉闲眠。
风引飞花落钓船。
摩诃池上追游路，红绿参差春晚。
韶光妍媚，海棠如醉，桃花欲暖。
挑菜初闲，禁烟将近，一城丝管。
看金鞍争道，香车飞盖，争先占、新亭馆。
惆怅年华暗换。
黯销魂、雨收云散。
镜奁掩月，钗梁拆凤，秦筝斜雁。
身在天涯，乱山孤垒，危楼飞观。
叹春来只有，杨花和恨，向东风满。
霁景风软，烟江春涨。
小阖无人，绣帘半上。
花外姊妹相呼。
约樗蒲。
修蛾忘了章台样。
细思一饷。
感事添惆怅。
胸酥臂玉消减，拟觅双鱼。
倩传书。
闷已萦损。
那堪多病。
几曲屏山，伴人昼静。
梁燕催起犹慵。
换熏笼。
新愁旧恨何时尽。
渐凋绿鬓。
小雨知花信。
芳笺寄与何处，绣阁珠栊。
柳阴中。
宴罢珠帘半卷。
画檐外、蜡香人散。
翠雾霏霏漏声断。
倚香肩，看中庭，花影乱。
宛是高唐馆。
宝奁炷、麝烟初暖。
璧月何妨夜夜满。
拥芳柔，恨今年，寒尚浅。
独倚博山峰小。
翠雾满身飞绕。
只恐学行云，去作阳台春晓。
春晓。
春晓。
满院绿杨芳草。
泪淹妆薄。
背东风伫立，柳绵池阁。
漫细字、书满芳笺，恨钗燕筝鸿，总难凭托。
风雨无情，又颠倒、绿苔红萼。
仗香醪破闷，怎禁夜阑，酒酲萧索。
刘郎已忘故约。
奈重门静院，光景如昨。
尽做它、别有留心，便不念当时，雨意初着。
京兆眉残，怎认为、新人梳掠。
尽今生、拚了为伊，任人道错。
电转雷惊，自叹浮生，四十二年。
试思量往事，虚无似梦，悲欢万状，合散如烟。
苦海无边，爱河无底，流浪看成百漏船。
何人解，问无常火里，铁打身坚。
须臾便是华颠。
好收拾形体归自然。
又何须着意，求田问舍，生须宦达，死要名传。
寿夭穷通，是非荣辱，此事由来都在天。
从今去，任东西南北，作个飞仙。
故园二月正芳菲。
红紫团枝。
一番草绿谢郎池。
人醉如泥。
底事江乡风物，年年独殿芳时。
无情燕子背人飞。
似愧春迟。
蓬山学士文章伯。
尊前风味谁能敌。
新觅似花人。
添成小院春。
玉纤呵翠袖。
满劝金杯酒。
寿酒莫辞斟。
酒深人意深。
欢娱电掣。
何况轻离别。
料得两情无奈，思量尽、总难说。
酒热。
凄兴发。
共寻波底月。
长结西湖心愿，水有尽、情无歇。
绿阴庭院记年时。
家人捧寿卮。
乐声催拍送腰支。
香风匝地衣。
清梦断，彩云飞。
刘郎今鬓丝。
强将杯酒破愁眉。
如今触事非。
春事有来期。
且喜春归。
问春何似去年时。
报道今年春意好，随分开眉。
往事莫伤悲。
光景如飞。
十分潘鬓已成丝。
幸是风流犹未减，且醉芳菲。
芳林曲径锦玲珑。
腻白借微红。
元是海棠标格，司花点化东风。
端相浑似，玉真未醉，春思先慵。
留取浅颦低笑，夜深翠幄轻笼。
十分天赋好精神。
宫样小腰身。
迷却阳城下蔡，未饶宋玉东邻。
不堪回首，高唐去梦，楚峡归云。
从此好寻夫婿，有书频寄鸿鳞。
飘粉吹香三月暮。
病酒情怀，愁绪浑无数。
有个人人来又去。
归期有恨难留驻。
明日尊前无觅处。
咿轧篮舆，只向双溪路。
我辈情钟君谩与。
为云为雨应难据。
富贵从来自有，人生最羡长年。
骎骎八秩未华颠。
更喜此身强健。
金印新来如斗，丝纶御墨犹鲜。
枣如瓜大藕如船。
莫惜尊前满劝。
听说梅山，一邱内、深藏曲折。
过醒心桥下，水光清彻。
迤逦跻攀登翠岭，沈沈壑千峰列。
更小亭、风露逼华堂，荷香发。
歌声动，云横阙。
舞腰转，风回雪。
正良辰美景，众宾欢悦。
老子中间聊笑傲，酒行莫放觥筹歇。
愿此生、长似钓璜公，添华发。
宦途巘险，问急流勇退，几人闻早。
自别修门今正是，一纪生朝还到。
绿野风光，平泉草木，争似梅山好。
园林如画，芰荷香泛芳沼。
早晚玉节来临，君恩踵至，金印应如斗。
好是华堂开宴处，歌舞管弦声奏。
海上蟠桃，山中仙杏，共劝长生酒。
莫辞沈醉，年年此会依旧。
小小华堂，朱阑外、乱山如簇。
更云中仙掌，一峰高矗。
南极老人呈瑞处，丙丁躔次光相烛。
又谁知、堂上有闲人，无拘束。
宾朋至，须歌曲。
风月好，纷丝竹，都不管、世间是非荣辱。
屈指如今侪辈少，几人老后能知足。
问此身、何地寄生涯，唯松菊。
桃李飞花春渐老，海棠次第芬芳。
庭前红药已成行。
酴醿开未到，犹更有花王。
从此便须排日醉，莫将闲事相妨。
老来不是太疏狂。
尊前君看取，潘鬓已成霜。
乘成台上晓书云。
黄色映天庭。
已谢浮名浮利，也知来应长生。
边亭卧鼓，余粮栖亩，朝野欢声。
从此四时八节，弟兄常醉金觥。
之语，戏往一阕以解嘲天壤茫茫，人心殊观，未免因欠思余。
太山邱垤，同载一方舆。
那更长沙下湿，祝融峰、才比吾庐。
秋风冷，攀缘汗浃，应叹苦区区。
登高，聊尔耳，何须蜡屐，谁暇膏车。
默存处，清都宛在须臾。
笑约乘鸾羽客，窥倒景、拊掌崎岖。
归来把，萸囊菊盏，一为洗泥涂。
梅乍吐。
趁寿席、香风度。
人与此花俱独步。
风流天付与。
好在青云歧路。
愿共作、和羹侣。
归访赤松辞万户。
莺花犹是主。
报答风光，满倾琼液休思睡。
乱莺声碎。
来往甘棠底。
闻道中和，深简君王意。
归舟起。
到时应是。
玉殿槐交翠。
醉上兰舟，羡他沙暖鸳鸯睡。
月波金碎。
愁海深无底。
太守新词，解释无穷意。
高歌起。
浮云间事。
浑付烟中翠。
踏白江梅，大都玉断酥凝就。
雨肥霜逗。
痴了闺房秀。
莫待冬深，雪压风欺后。
君知否。
却嫌伊瘦。
仍怕伊僝僽。
秋夜乘槎，客星容到天孙渚。
眼波微注。
将谓牵牛渡。
见了还非，重理霓裳舞。
都无误。
几年一遇。
莫讶周郎顾。
非泛泛祝词也戊子月眉新画露珠圆。
今夕正相鲜。
欲导唐家诞节，先生汉相韦贤。
悬知此去，莺迁春谷，鹗在秋天。
班首算来旬岁，状头看取明年。
故每戏之己丑九重深念朔庭空。
良弼梦时中。
擢第难遵常制，筑岩直继高风。
明年东府，金钗珠履，列鼎鸣钟。
良酝傥分焦革，早禾休浸曹公。
山川迥别。
赤城自古雄东越。
钟英储秀簪绅列。
何事黄扉，殊未相黄发。
如今衮职那容缺。
人心恰与天时合。
看看字号彤庭发。
初破天荒，留与后来说。
三月群贤毕集，二天五马先光。
传觞击鼓底匆忙。
画鹢将飞江上。
鲁国方虚两社，齐人要复侵疆。
延英引对上东廊。
应念幽人相望。
新阳初应，乐事起彤庭。
和气满吴京。
帝家来庆东皇寿，西母共长生。
金书玉篆灿龙文。
前导沸欢声。
修龄无极名无尽，一岁一回增。
合宫亲飨，青女肃长空。
精意与天通。
后皇临愿谁为侑，文祖暨神功。
亟蒙祉福岁常丰。
声教被华戎。
两宫眉寿同荣乐，戩谷永来崇。
圣明朝，旷典乘秋举。
大飨本仁祖。
九室八牖四户。
敕躬齐戒格堪舆。
盛牲实俎。
并侑总稽古。
玉露乍肃天宇。
冰输下照金铺。
燎烟嘘呼。
郁尊香，云门舞。
仿佛翔坐，灵心咸嘉娱。
众星俞美，光属照熉珠。
清晓御丹凤，湛恩偏浃率溥。
欢声雷动岳镇呼。
徐命法驾，万骑花盈路。
献胙慈极，寿同箕翼，事超唐虞。
看平燕云，从此兴文偃武。
待重会诸侯，依旧东都。
寒谷春生，熏叶气、玉筒吹谷。
新阳后、便占新岁，吉云清穆。
休把心情关药裹，但逢节序添诗轴。
笑强颜、风物岂非痴，终非俗。
清昼永，佳眠熟。
门外事，何时足。
且团栾同社，笑歌相属。
著意调停云露酿，从头检举梅花曲。
纵不能、将醉作生涯，休拘束。
竹里行厨，来问讯、诸侯宾老。
春满座、弹丝未遍，挥毫先了。
云避仁风收雨脚，日随和气薰林表。
向尊前、来访白髯翁，衰何早。
志千里，功名兆。
光万丈，文章耀。
洗冰壶胸次，月秋霜晓。
应念一堂尘网暗，故将百和香云绕。
算赏心、清话古来多，如今少。
柳外轻雷，催几阵、雨丝飞急。
雷雨过、半川荷气，粉融香浥。
弄蕊攀条春一笑，从教水溅罗衣湿。
打梁州、箫鼓浪花中，跳鱼立。
山倒影，云千叠。
横浩荡，舟如叶。
有采菱清些，桃根双楫。
忘却天涯漂泊地，尊前不放闲愁入。
任碧筒、十丈卷金波，长鲸吸。
罨画溪山，行欲遍、风蒲还举。
天渐远、水云初静，柁楼人语。
月色波光看不定，玉虹横卧金鳞舞。
算五湖、今夜只扁舟，追千古。
怀往事，渔樵侣。
曾共醉，松江渚。
算今年依旧，一杯沧浦。
宇宙此身元是客，不须怅望家何许。
但中秋、时节好溪山，皆吾土。
北城南埭。
玉水方流汇。
青樾里，红尘外。
万桃春不老，双竹寒相对。
回首处，满城明月曾同载。
分散西园盖。
消减东阳带。
人事改，花源在。
神仙虽可学，功行无过醉。
新酒好，就船况有鱼堪买。
倾坐东风百媚生。
万红无语笑逢迎。
照妆醒睡蜡烟轻。
采蝀横斜春不夜，绛霞浓淡月微明。
梦中重到锦官城。
催下珠帘护绮丛。
花枝红里烛枝红。
烛光花影夜葱茏。
锦地绣天香雾里，珠星璧月彩云中。
人间别有几春风。
送尽残春更出游。
风前踪迹似沙鸥。
浅斟低唱小淹留。
月见西楼清夜醉，雨添南浦绿波愁。
有人无计恋行舟。
歙浦钱塘一水通。
闲云如幕碧重重。
吴山应在碧云东。
无力海棠风淡荡，半眠官柳葱茏。
眼前春色为谁浓。
宝髻双双出绮丛。
妆光梅影各春风。
收灯时候却相逢。
鱼子笺中词宛转，龙香拨上语玲珑。
明朝车马莫西东。
红锦障泥杏叶鞯。
解鞍呼渡忆当年。
马骄不肯上航船。
茅店竹篱开席市，绛裙青袂断姜田。
临平风物故依然。
白玉堂前绿绮疏。
烛残歌罢困相扶。
问人春思肯浓无。
梦里粉香浮枕簟，觉来烟月满琴书。
个侬情分更何如。
东风半夜度关山。
和雪到阑干。
怪见梅梢未暖，情知柳眼犹寒。
青丝菜甲，银泥饼饵，随分杯盘。
已把宜春缕胜，更将长命题幡。
身闲身健是生涯。
何况好年华。
看了十分秋月，重阳更插黄花。
消磨景物，瓦盆社酿，石鼎山茶。
饱吃红莲香饭，侬家便是仙家。
系船沽酒碧帘坊。
酒满胜鹅黄。
醉后西园入梦，东风柳色花香。
水浮天处，夕阳如锦，恰似鲈乡。
中有忆人双泪，几时流到横塘。
海棠如雪殿春余。
禽弄晚晴初。
倦客长惭杜字，佳辰且醉提壶。
逍遥放浪，还他渔子，输与樵夫。
一棹何时归去，扁舟终要江湖。
天容云意写秋光。
木叶半青黄。
珍重西风祛暑，轻衫早怯新凉。
故人情分，留连病客，孤负清觞。
陌上千愁易散，尊前一笑难忘。
春涨一篙添水面。
芳草鹅儿，绿满微风岸。
画舫夷犹湾百转。
横塘塔近依前远。
江国多寒农事晚。
村北村南，谷雨才耕遍。
秀麦连冈桑叶贱。
看看尝面收新茧。
槁项诗余瘦，愁肠酒后柔。
晚凉团扇欲知秋。
卧看明河银影、界天流。
鹤警人初静，虫吟夜更幽。
佳辰只合算花筹。
除了一天风月、更何求。
怅望梅花驿，凝情杜若洲。
香云低处有高楼。
可惜高楼、不近木兰舟。
缄素双鱼远，题红片叶秋。
欲凭江水寄离愁。
江已东流、那肯更西流。
银渚盈盈渡，金风缓缓吹。
晚香浮动五云飞。
月姊妒人、颦尽一弯眉。
短夜难留处，斜河欲淡时。
半愁半喜是佳期。
一度相逢、添得两相思。
万里汉家使，双节照清秋。
旧京行遍，中夜呼禹济黄流。
寥落桑榆西北，无限太行紫翠，相伴过芦沟。
岁晚客多病，风露冷貂裘。
对重九，须烂醉，莫牢愁。
黄花为我，一笑不管鬓霜羞。
袖里天书咫尺，眼底关河百二，歌罢此生浮。
惟有平安信，随雁到南州。
十月谁云春小，一年两见风娇。
云英此夕度蓝桥。
人意花枝都好。
百媚朝天淡粉，六铢步月生绡。
人间霜叶满庭皋，别有东风不老。
北客开眉乐岁，东君著意华年。
遮风藏雨晚云天。
应怕杏梢红浅。
不惜灯前放夜，从教雪后留寒。
水晶帘箔万花钿。
听彻南楼晓箭。
双星良夜，耕慵织懒，应被群仙相妒。
娟娟月姊满眉颦，更无奈、风姨吹雨。
相逢草草，争如休见，重搅别离心绪。
新欢不抵旧愁多，倒添了、新愁归去。
篱菊滩芦被霜后。
袅长风、万重高柳。
天为谁、展尽湖光渺渺，应为我、扁舟入手。
橘中曾醉洞庭酒。
辗云涛、挂帆南斗。
追旧游、不减商山杳杳，犹有人、能相记否。
窗纱薄。
日穿红幔催梳掠。
催梳掠。
新晴天气，画檐闻鹊。
海棠逗晓都开却。
小云先在阑干角。
阑干角。
杨花满地，夜来风恶。
香罗薄。
带围宽尽无人觉。
无人觉。
东风日暮，一帘花落。
西园空锁秋千索。
帘垂帘卷闲池阁。
闲池阁。
黄昏香火，画楼吹角。
浮云集。
轻雷隐隐初惊蛰。
初惊蛰。
鹁鸠鸣怒，绿杨风急。
玉炉烟重香罗浥。
拂墙浓杏燕支湿。
燕支湿。
花梢缺处，画楼人立。
双峰叠障，过天风海雨，无边空碧。
月姊年年应好在，玉阙琼宫愁寂。
谁唤痴云，一杯未尽，夜气寒无色。
碧城凝望，高楼缥缈西北。
肠断桂冷蟾孤，佳期如梦，又把阑干拍。
雾鬓风鬟相借问，浮世几回今夕。
圆缺晴阴，古今同恨，我更长为客。
婵娟明夜，尊前谁念南陌。
十年旧事，醉京花蜀酒，万葩千萼。
一棹归来吴下看，俯仰心情今昨。
强倚雕阑，羞簪雪鬓，老恐花枝觉。
揩摩愁眼，雾中相对依约。
闻道家燕团栾，光风转夜，月傍西楼落。
打彻梁州春自远，不饮何时欢乐。
沾惹天香，留连国艳，莫散灯前酌。
袜尘生处，为君重赋河洛。
湖山如画，系孤篷柳岸，莫惊鱼鸟。
料峭春寒花未遍，先共疏梅索笑。
一梦三年，松风依旧，萝月何曾老。
邻家相问，这回真个归到。
绿鬓新点吴霜，尊前强健，不怕衰翁号。
赖有风流车马客，来觅香云花岛。
似我粗豪，不通姓字，只要银瓶倒。
奔名逐利，乱帆谁在天表。
易散浮云难再聚。
遮莫相随百步。
谁唤行人去。
石湖烟浪渔樵侣。
重别西楼肠断否。
多少凄风苦雨。
休梦江南路。
路长梦短无寻处。
共登临处，飘风袂、倚空碧。
雨卷云飞，长有桂娥看客。
箫喜生春，遍锦城如画，雪山无色。
一梦才成，怳天涯南北。
舞余歌罢，料宣华、回首尽陈迹。
万里秦吴，有情应问消息。
我欲归耕，如何重来得。
故人若望江南，且折梅花花相忆。
罨画屏中客住。
水色山光无数。
斜日满江声，何处撑来小渡。
休去。
休去。
惊散一洲鸥鹭。
两两莺啼何许。
寻遍绿阴浓处。
天气润罗衣，病起却忄欠微暑。
休雨。
休雨。
明日榴花端午。
小轩今日开窗了。
揉蓝染碧绿阶草。
檐佩可怜风。
杏梢烟雨红。
飘零欢事少。
鬓点吴霜早。
天色不愁人。
眼前无限春。
黄梅时节春萧索。
越罗香润吴纱薄。
丝雨日昽明。
柳梢红未晴。
多愁多病后。
不识曾中酒。
愁病送春归。
恰如中酒时。
羽扇纶巾风袅袅，东厢月到蔷薇。
新声谁唤出罗帏。
龙须将笛绕，雁字入筝飞。
陶写中年须个里，留连月扇云衣。
周郎去后赏音稀。
为君持酒听，那肯带春归。
万事灰心犹薄宦，尘埃未免劳形。
故人相见似河清。
恰逢梅柳动，高兴逐春生。
卜昼匆匆还卜夜，仍须月堕河倾。
明年我去白鸥盟。
金闺三玉树，好问紫霄程。
玉烟浮动。
银阙三山连海冻。
翠袖阑干。
不怕楼高酒力寒。
双松冻折。
忽忆衰翁容易别。
想见鸥边。
压损年时小钓船。
折残金菊。
枨子香时新酒熟。
谁伴芳尊。
先问梅花借小春。
道人破戒。
染酒题诗金凤带。
愁病相关。
不似年时酒量宽。
波娇鬓袅。
中隐堂前人意好。
不奈春何。
拚却轻寒透薄罗。
翦梅新曲。
欲断还联三叠促。
围坐风流。
饶我尊前第一筹。
枕书睡熟。
珍重月明相伴宿。
宝鸭金寒。
香满围屏宛转山。
鸡人声杳。
瑶井玉绳相对晓。
黯淡窗纱。
却下风帘护烛花。
腊前三白。
春到西园还见雪。
红紫花迟。
借作东风万玉枝。
归田计决。
麦饭熟时应快活。
身在高楼。
心在山阴一叶舟。
休舞银貂小契丹。
满堂宾客尽关山。
从今袅袅盈盈处，谁复端端正正看。
模泪易，写愁难。
潇湘江上竹枝斑。
碧云日暮无书寄，寥落烟中一雁寒。
荡漾西湖采绿苹。
扬鞭南埭哀红尘。
桃花暖日茸茸笑，杨柳光风浅浅颦。
章贡水，郁孤云。
多情争似桂江春。
崔徽卷轴瑶姬梦，纵有相逢不是真。
嫩绿重重看得成。
曲阑幽槛小红英。
酴醿架上蜂儿闹，杨柳行间燕子轻。
春婉娩，客飘零。
残花浅酒片时清。
一杯且贾明朝事，送了斜阳月又生。
昨夜报春来，的皪岭梅开雪。
携手玉人同赏，比看谁奇绝。
阑干倚遍忆多情，怕角声呜咽。
与折一枝斜戴，衬鬓云梳月。
凉夜竹堂虚，小睡匆匆醒。
银漏无声月上阶，满地阑干影。
何处最知秋，风在梧桐井。
不惜骖鸾弄玉箫，露湿衣裳冷。
云压小桥深，月到重门静。
冷蕊疏枝半不禁，更著横窗影。
回首故园春，往事难重省。
半夜清香入梦来，从此熏炉冷。
路辅横塘，风卷地、水肥帆饱。
眼双明、旷怀浩渺。
问菟裘、无恙否，天教重到。
木落雾收，故山更好。
过溪门、休荡桨，恐惊鱼鸟。
算年来、识翁者少。
喜山林、踪迹在，何曾如扫。
归鬓任霜，醉红未老。
方帽冲寒，重检校、旧时农圃。
荒三径、不知何许。
但姑苏台下，有苍然平楚。
人笑此翁，又来访古。
况五湖、元自有，扁舟祖武。
记沧洲、白鸥伴侣。
叹年来、孤负了，一蓑烟雨。
寂寞暮潮，唤回棹去。
黯淡养花天。
小雨能慳。
烟轻云薄有无间。
官柳丝丝都绿遍，犹有春寒。
空翠湿征鞍。
马首千山。
多情若是肯俱还。
别有玉杯承露冷，留共君看。
玉杯，官舍中牡丹绝品也。
霜余好探梅消息。
日日溪桥侧。
不如君有似梅人。
歌里工颦妍笑、两眉春。
疏枝冷蕊风情少。
却称衰翁老。
从教来作静中邻。
冷淡无言无笑、也无颦。
落梅时节冰轮满。
何似中秋看。
琼楼玉宇一般明。
只危邖娥添了、万枝灯。
锦江城下杯残后。
还照鄞江酒。
天东相见说天西。
除却衰翁和月、更谁知。
玉箫惊报同云重。
仍怪金瓶冻。
清明将近雪花翻。
不道海棠消瘦、柳丝寒。
王孙沈醉狨毡幕。
谁怕罗衣薄。
烛灯香雾两厌厌。
仿佛有人愁损、上眉尖。
谁将击碎珊瑚玉。
装上交枝粟。
恰如娇小万琼妃。
涂罢额黄嫌怕、污燕支。
夜深未觉清香绝。
风露落溶月。
满身花景弄凄凉。
无限月和风露、一齐香。
春城胜绝。
暮林风舞催花发。
垂云卷尽添空阔。
吹上新年，美满十分月。
红蕖影下勾丝抹。
老来牵强随时节。
无人知道心情别。
惟有蛾儿，惊见鬓边雪。
浮黎路，依约太微间。
雪色宝阶千万丈，人间遥作白虹看。
幢节度高寒。
罡风起，背负玉虚廷。
九素烟中寒一色，扶阑四面是青冥。
环拱万珠星。
钧天奏，流韵满空明。
琪树玲珑珠网碎，仙风吹作步虚声。
相和八鸾鸣。
楼阑外，辇道插非烟。
闲上郁萧台上看，空歌来自始青天。
扬袂揖飞仙。
晚晴风歇。
一夜春威折。
脉脉花疏天淡，云来去、数枝雪。
胜绝。
愁亦绝。
此情谁共说。
惟有两行低雁，知人倚、画楼月。
云横水绕芳尘陌。
一万重花春拍拍。
蓝桥仙路不崎岖，醉舞狂歌容倦客。
真香解语人倾国。
知是紫云谁敢觅。
满蹊桃李不能言，分付仙家君莫惜。
马蹄尘扑。
春风得意笙歌逐。
款门不问谁家竹。
只拣红妆，高处烧银烛。
碧鸡坊里花如屋。
燕王宫下花成谷。
不须悔唱关山曲。
只为海棠，也合来西蜀。
冰明玉润天然色。
凄凉拚作西风客。
不肯嫁东风。
殷勤霜露中。
绿窗梳洗晚。
笑把玻璃盏。
斜日上妆台。
酒红和困来。
画戟锦车皆雅故。
箫鼓留连客住。
南浦春波暮。
难忘罗袜生尘处。
明日船旗应不驻。
且唱断肠新句。
卷尽珠帘雨。
雪花一夜随人去。
客行忽到湘东驿。
明朝真是潇湘客。
晴碧万重云。
几时逢故人。
江南如塞北。
别后书难得。
先自雁来稀。
那堪春半时。
湘江碧。
故人同作湘中客。
湘中客。
东风回雁，杏花寒食。
温温月到蓝桥侧。
醒心弦里春无极。
春无极。
明朝残梦，马嘶南陌。
雪晴风作。
松梢片片轻鸥落。
玉楼天半褰珠箔。
一笛梅花，吹裂冻云幕。
去年小猎漓山脚。
弓刀湿遍犹横槊。
今年翻怕貂裘薄。
寒似去年，人比去年觉。
少年豪纵。
袍锦团花凤。
曾是京城游子，驰宝马、飞金鞚。
旧游浑似梦。
鬓点吴霜重。
多少燕情莺意，都泻入、玻璃瓮。
栖乌飞绝。
绛河绿雾星明灭。
烧香曳簟眠清樾。
花久影吹笙，满地淡黄月。
好风碎竹声如雪。
昭华三弄临风咽。
鬓丝撩乱纶巾折。
凉满北窗，休共软红说。
长年心事寄林扃。
尘鬓已星星。
芳意不如水远，归心欲与云平。
留连一醉，花残日永，雨后山明。
从此量船载酒，莫教闲却春情。
仙翁家在丛霄，五云八景来尘表。
黄扉紫闼，化钧高妙，风霆挥扫。
漠北寒烟，峤南和气，笑谈都了。
自玉麟归去，金牛再款，却回首、人间少。
天与丹台旧籍，笑苍生、祝公难老。
春葩秋叶，暄寒易变，壶天长好。
物外新闻，凤歌鸾翥，龙蟠虎绕。
想如心高会，寒霜夜永，尽横参晓。
彤楼鼓密催金钥。
沉沉青琐重重幕。
宣唤晚朝天。
五云笼暝烟。
风急东华路。
暖扇遮微雨。
香雾扑人衣。
上林乌满枝。
元日至人日，未有不阴时。
新年叶气，无处人物不熙熙。
万岁声从天下，一札恩随春到，光采动天鸡。
寿域偏寰海，直过雪山西。
忆曾预，宣玉册，捧金卮。
如今万里，魂梦空绕五云飞。
想见大庭宫馆，重起三山楼观，双指赭黄衣。
此会古无有，何止古来稀。
十里西畴熟稻香。
槿花篱落竹丝长。
垂垂山果挂青黄。
浓雾知秋晨气润，薄云遮日午阴凉。
不须飞盖护戎装。
漂泊天隅佳节，追随花下群贤。
只欠山阴修禊帖，却比兰亭有管弦。
舞裙香未湔。
泪竹斑中宿雨，折桐雪里蛮烟。
唤起杜陵饥客恨，人在长安曲水边。
碧云千叠山。
楼观青红倚快晴。
惊看陆地涌蓬瀛。
南园花影笙歌地，东岭松风鼓角声。
山绕水，水萦城。
柳边沙外古今情。
坐中更有挥毫客，一段风流画不成。
万里筹边处，形胜压坤维。
恍然旧观重见，鸳瓦拂参旗。
夜夜东山衔月，日日西山横雪，白羽弄空晖。
人语半霄碧，惊倒路傍儿。
分弓了，看剑罢，倚兰时。
苍茫平楚无际，千古锁烟霏。
野旷岷嶓江动，天阔崤函云拥，太白暝中低。
老矣汉都护，却望玉关归。
碧城风物，有湖中天地。
长笑义娥不停轨。
记蟠桃枝上，金母嗔尝，回首处，还又三千岁矣。
料仙人拊顶，曾授长生，名在云琼赐书里。
懒上郁萧台，应厌高寒，飘然下，赤城游戏。
且山泽留连作臞仙，不要管蓬莱海中尘起。
樱笋园林绿暗，槐榆院落清和，年年高会引笙歌，戏彩人随燕贺。
一笑难逢身健，十分休惜颜酡。
还将瓜枣送金荷，遍照金章满座。
功行三千宜五福，长生何假金丹。
从教沧海又成田。
琼枝春不老，壁月夜长妍。
上界从来官府满，何妨游戏人间。
年年强健到樽前。
莫辞杯潋滟，君是酒中仙。
绣户当年瑞气充。
紫阳驾鹤下天风。
万山秀色浑钟尽，六月炎光一洗空。
蕉叶满，彩衣重。
刻符持节尽人雄。
坐中金母欣余庆，劝醉周公劝鲁公。
天气新晴，寻昨梦，池塘春早。
雨过湔裙，水上柳丝风袅。
却忆去年今日，桃花人面依前好。
怪今年、酒量却添多，银杯小。
谁劝我，玉山倒。
催细抹，翻新调。
渐金狎压锦，喷首云绕。
笼柏飞来双翠袖，弓弯内样人间少。
为留连、春色伴山翁，都休老。
见说春时，新波涨、二川溶溢。
今底事、沙痕犹褪，石渠慳碧。
人意不须长作解，兴来便向杯中觅。
纵茂从修竹记山阴，千年一。
薰吹动，春工毕。
桥上景，壶中日。
况梅肥笋嫩，雨微鱼出。
只恐延英催入觐，不教绿野长均逸。
任多情、胡蝶满园飞，狂踪迹。
西郭园林，湖光净、暮寒清溢。
明日上，近环山翠，远摇天碧。
粉泽兰膏违俗尚，岩花磴蔓从谁觅。
问近来、铛脚许何人，吾其一。
欢乐事，休教毕。
经后夜，思前日。
想无心不竞，水流云出。
物外烟霞供啸咏，个中鱼鸟同休逸。
又何须、浮海访三山，寻仙迹。
潇洒星郎，吹绿鬓、胜游霞举。
秋又半，月磨云翳，籁传风语。
太一青藜光对射，中流荡漾莲舟舞。
戏人间、今夜水精宫，前无古。
吾家是，蓬山侣。
歌舞袖，苹花渚。
拟问津斜汉，乘槎南浦。
谒帝通明今得便，素娥拍手心先许。
笑画阑、三十六宫秋，花如土。
冰蟾驾月，荡寒光、不见层波层碧。
几岁中秋争得似，云卷秋声寂寂。
多谢星郎，来陪贤令，快赏鳌峰极。
广寒宫近，素娥不靳余力。
夜久露落琼浆，神京归路，有云翘前迹。
当日仙人曾驭气，只学神交龟息。
今夜清尊，一齐分付，稳是乘槎客。
天津重到，霓裳何似闻笛。
梅仙了无讼，拄笏看西山。
山涵秋晓，水光磨荡有无间。
自是灵襟空洞，更望风云吞吐，浩渺白鸥闲。
高诵远游赋，独立桂香阑。
谩常谈，如观水，要观澜。
物情长在，人生何用苦求难。
随我一觞一咏，任彼非元非白，唯放酒杯宽。
富贵傥来事，天道管知还。
香雪堆梅，绣丝蹙柳，仙馆春到。
午夜华灯，烘春艳粉，月借今宵好。
衮衣摇曳，簪缨闲绕，共祝大椿难老。
望台躔、明星一点，冰壶表里相照。
诞弥令节，欣欣物态，共喜重生周召。
八鼎勋庸，九夷姓字，策杖孤鸿杳。
鸦啼鹊噪，兰馨松茂，把酒共春一笑。
管如今、盐梅再梦，夜铃命诏。
记青蛇感异，后日扶颠，太平人瑞。
壮岁弹冠，有经邦高志。
晚上文墀，载严霜简，便云能交际。
紫极旋枢，金蝉映衮，乾坤开霁。
底事当时，饮江胡马，一望云旗，倒戈投贽。
此片丹心，几风声鹤唳。
烟息尘收，水明山丽，只五湖相记。
今夜华灯，火城信息，千年荣贵。
堂上年时见烛花。
青毡还入旧时家。
芝函瑞色回春早，绿野东风转岁华。
催召传，稳铺沙。
罍尊今日枣如瓜。
诞辰更接传柑宴，莲炬通宵唤草麻。
白日青天一旦明。
旧时勋业此时情。
延英再许裴公对，商鼎须调傅说羹。
千万载，辅宗祊。
擎天八柱愈峥嵘。
将军犁却龙庭后，岁傍龟山奏太平。
章甫不如人，翠绾垂杨缕。
纤手送来时，罗帕缄香雾。
貂蝉懒上头，渭水知何处。
风月共垂竿，脱帽须亲付。
朝路进贤归，厌听歌金缕。
不恋玉堂花，豹隐南山雾。
漉酒未巾时，暑槛披风处。
子夏不兼人，并与诗筒付。
金门一免时，离绪纷如缕。
想像切云高，晓日罗昏雾。
峨冠补衮人，不是无心处。
欲效贡公弹，衣钵知谁付。
斜日下平川，楼角销霞缕。
摆尽浊尘缨，画栋萦非雾。
平生许子穷，今到知音处。
约伴玉簪游，好梦从天付。
世上渊明酒，人间陆羽茶。
东山无妓有莲花。
隐隐仙家鸡犬、路非赊。
积霭犹张幕，轻雷似卷车。
要令长袖舞胡靴席。
须是檐头新霁、鹊查查。
体质娟娟静，花纹细细装。
翠筠初得试新忙。
睡起鬓云撩乱、趣泉汤。
多病心常捧，新词字带香。
管教涂泽到云窗。
办下谢君言语、巧如簧。
懒画娥眉倦整冠。
笋苞来点镜中鬟。
承恩容易报恩难。
鬒发未饶青箬笠，素鳞行簇水晶盘。
流觞元自不相干。
刘氏风流设此冠。
今谁将去伴珠鬟。
君家兄弟二俱难。
驰去请观流汗马，钓时休等烂银盘。
明朝吟咏有方干。
红疏疏。
紫疏疏。
可惜飘零著地铺。
春残心转孤。
莺相呼。
燕相呼。
楼下垂杨遮得乌。
倚阑人已无。
山青青。
水青青。
两岸萧萧芦荻林。
水深村又深。
风泠泠。
露泠泠。
一叶扁舟深处横。
垂杨鸥不惊。
见汝小溪湾，修竹连疏影。
林杪动风声，惊下毵毵粉。
见汝大江郊，高浪摇枯本。
飞雪密封枝，直到斜阳醒。
惯得娇云赶不开。
去还来。
淡光无可照楼台。
且停杯。
薄雨疏疏时几点，洒浮埃。
卖花未上担儿抬。
听他催。
何药能医肠九回。
榴莲不似蜀当归。
却簪征帽解戎衣。
泪下猿声巴峡里，眼荒鸥碛楚江涯。
梦魂只傍故人飞。
梦到江南梦却回。
梦归何处得身归。
故溪渌净看凫衣。
下到瞿唐春欲杪，桃花香浪渺无涯。
三台回望五云飞。
征雁年来得几回。
春风无雁带书归。
故应春瘦减春衣。
花柳伤心经岁月，江湖无梦失津涯。
到家无树不红飞。
细雨萧萧变作秋。
晚风杨柳冷飕飕。
无言有泪洒西楼。
眼共云山昏惨惨，心随烟水去悠悠。
一蓑一笠任孤舟。
江沙带湿。
莎露和烟泣。
落日欲低红未入。
悄悄暮峰凝立。
疏林秀色荒寒。
频频驻骑回看。
应是梧桐影下，秋风蹙碎眉山。
断桥流水。
香满扶疏里。
忽见一枝明眼底。
人在山腰水尾。
梨花应梦纷纷。
征鸿叫断行云。
不见绿毛么凤，一方明月中庭。
从来清瘦。
更被春僝僽。
瘦得花身无可有。
莫放隔帘风透。
一枝相映孤灯。
灯明不似花明。
细看横斜影下，如闻溪水泠泠。
雨润梨花雪未干。
犹自有春寒。
不如且住，清明寒食，数日之间。
想君行尽嘉陵水，我已下江南。
相看万里，时须片纸，各报平安。
月斧修成腻玉，风斤琢碎轻冰。
主人无那寿杯深。
倩取花来唤醒。
舞罢绣衤因凤蹙，饮阑画阁香凝。
试将花蕊数层层。
犹比长年不尽。
江梅。
轻蜡细凝蜂蜜，薄罗深压鹅黄。
玉容纵不似何郎。
也在百花头上。
试看眉间一点，全如瓶里孤芳。
明年此日趁鹓行。
记取今朝胜赏。
蜡梅。
蹙蹙红中烟润，梢梢翠尾风斜。
闲轩幽树少啼鸦。
此处最宜君画。
望眼不知天阔，归心常恨山遮。
见君江浦到芦花。
意在琵琶亭下。
轩外有石榴芭蕉。
壁间有所画江浦芦雁。
璧水桥边此客，金銮坡上何人。
沙场老马事无成。
泪湿青莹夹镜。
袖手烟霏小景，回头石岭空城。
乾坤遗恨渺难平。
目断塞鸿孤影。
阴阴湿雾霜无汁。
江气逼、树声滴。
荒林只见夕阳入。
谁唤晚烟集。
渔翁犹把钓竿执。
蓑共笠、时时葺。
风刚浪猛早收拾。
天外暮云黑。
寻遍江南麓。
只有斑斑野菊。
梅花不遇我心悲，一枝得见，便是一年足。
微香来自横网竹。
飞度寒溪曲。
落路寻人借问，谢他指向深深谷。
空响萧萧似见呼。
溪昏树暗觉神孤。
微茫山路才通足，行到山深路亦无。
寻草浅，拣林疏。
虽疏无奈野藤粗。
春衫不管藤搊碎，可惜教花著地铺。
一只船儿任意飞。
眼前不管是和非。
鱼儿得了浑闲事，未得鱼儿未肯归。
全似懒，又如痴。
这些快活有谁知。
华堂只见灯花好，不见波平月上时。
风流太守。
未春先试回春手。
天寒修竹斜阳后。
翠袖中间，忽有人红袖。
天香国色浓如酒。
且教青女休僝僽。
梅花元是群花首。
细细商量，只怕梅花瘦。
寒江凝碧。
是谁翦作梨花出。
花心犹带江痕湿。
轻注香腮，却是桃花色。
飞来飞去何曾密。
疏疏全似新相识。
横吹小弄梅花笛。
看你飘零，不似江南客。
平塘玉立。
薄罗飞起层层碧。
人心不似花心密。
待要相逢，未必相逢得。
袜尘不动何曾湿。
芙蓉桥上曾相识。
舻声摇去江声急。
西北高楼，回首浮云隔。
芦花已老。
蓼花已老。
江腹冲风，山头残照。
暮烟不辨栖鸥。
识归舟。
归舟照顾新洲阁。
惊波恶。
别拣深湾泊。
南津北泺，水村总没人家。
莽平沙。
绿阴夹岸人家住。
桥上人来去。
行舟远远唤相应。
全似孤烟斜日、出阊门。
浪花拂拂侵沙觜。
直到垂杨底。
吴江虽有晚潮回。
未比合江亭下、水如飞。
翠阴融尽毵毵雪。
惨淡花明灭。
嫩沙拂拂涨痕添。
想见故溪、绿到草堂前。
夕阳红透樱桃粒。
掩映深沈碧。
成都事事似江南。
只是香衾、两处受春寒。
缥缈青霄云一握，太清群玉光中。
钧天声里拂香风。
紫皇低接手，稳步上层空。
雀扇徐开鸾影转，日高舞动蛟龙。
双瞻御座立昭容。
回班趋复道，环佩响丁东。
千顷翠围遮绿净，菱花影落波中。
看看红锦漾清风。
此时催入觐，烟浪拍云空。
伫见觚棱栖宝爵，旌旗全仗飞龙。
赭黄一点现真容。
御麻宣未毕，云镜上天东。
曲水流觞修禊事，祓除洗净春愁。
举尊再拜寿君侯。
只今虚鼎足，好去作班头。
自古相门还出相，春旗小驻南州。
云孙将绍祖风流。
他时如见忆，江汉一渔舟。
八字山头来较晚，彩云未散南楼。
夕阳千丈映帘钩。
君侯如欲老，江水莫教流。
扇底清歌尘不动，胡床明月清秋。
天浆为浪玉为舟。
酒阑君便起，归去立班头。
曲曲阑干曲曲池。
万红缭绕锦相围。
花到黄昏思欲睡。
休睡。
眼前都是好相知。
银烛转添花转好，人在，花深深处更相宜。
似此好花须爱惜。
休惜。
鬓边消得两三枝。
问讯山东窦长卿。
苍苍云外且垂纶。
流水落花都莫问，等取，榆林沙月静边尘。
江面不如杯面阔，卷起，五湖烟浪入清尊。
醉倒投床君且睡，却怕，挑灯看剑忽伤神。
白璧黄金爵上卿。
紫宸殿下拜丝纶。
才出龙门开虎帐，但看，甲光如水夜无尘。
古古今今男子事，摇动，芙蓉旗影入金尊。
到得关河公事了，早去，白云堆里养精神。
眼将穿，肠欲裂。
声声似向春风说。
春色飘零，自是人间客。
不成泪，都成血。
朝朝暮暮何曾歇。
叫彻斜阳，又见空山月。
夜茫茫，春寂寂。
寒烟叫裂空山石。
吸尽东风，化作垂红滴。
漏将阑，情转极。
月明绕树声声急。
无数闲花，尽染啼痕湿。
中央自有仙风度。
散入千林去。
万点秋芳洒飞露。
舜裳赭色，尧眉黄彩，化作花无数。
层层翠葆鸾旗舞。
吹下天香遍瑶宇。
万岁千秋奉明主。
柱华月苑，蕊珠宝殿，长听黄金缕。
细风微揭碧鳞鳞。
绣帏深。
不闻声。
时见推帘，笼袖玉轻轻。
不似绮楼高卷幔，相指点，总分明。
斜湾丛柳暗阴阴。
且消停。
莫催行。
只恨夕阳，虽好近黄昏。
得到钗梁容略住，无分做，小蜻蜓。
细风吹起翠田田。
雨和烟。
入梅天。
鲜润繁阴，悄悄转清圆。
十顷蒲萄深贮碧，鸥共鹭，各翩翩。
影摇香度小婵娟。
竹林贤。
总神仙。
滴露飞霜，雪壑注冰泉。
伴了芙蓉城里客，无一事，北窗眠。
柳梢无雪受风吹。
绿垂垂。
乳鸦啼。
直下蒲萄，春水未平堤。
却似今年春气早，白团扇，已相宜。
红巾当日鸟衔飞。
曲江湄。
暮春时。
孔雀麒麟，交蹙绣罗衣。
何似野堂陪胜客，花影外，竹阴移。
枯林荒陌，矮树敷鲜叶。
不见雅风标，十二分、山容野色。
因何嫩茁，舞动小旗枪，梅花后，杏花前，色味香三绝。
含光隐耀，尘土埋豪杰。
试看大粗疏，争知变、寒云飞雪。
休说休说，世只两名花，芍药相，牡丹王，未尽人间舌。
方丈维摩，蒙衲被、都齐不省。
空怅望、锦裘绣帽，玉珂金镫。
十月小春逢此日，一时胜事输公等。
问短衣、匹马射南山，何人肯。
山暮紫，峰如笋。
江寒碧，沙如粉。
望塞鸿杳杳，水遥天永。
饮罢不妨瓶屡卧，归来自有风吹醒。
试断桥、流水月明边，寻疏影。
惨淡轻阴，都养就、朱朱白白。
最好是、梨花带雨，海棠映日。
暖雾烘成芳草色，娇风分与垂杨力。
听红边、翠杪啭清圆，曾相识。
春绪乱，还如织。
春梦断，还堪觅。
看青梅下有，游人啧啧。
爱酒正香须满泛，怜花太嫩休轻摘。
把领巾、收聚众香浓，凭风立。
莽莽云平，都不辨、近山远水。
尽徘徊、尚留波面，未归湾尾。
浪猛深深鸥抱稳，波寒缩缩鱼沈底。
恐狂风、颠雨岸多摧，舟难舣。
船篷重，拖不起。
蓑衣湿，森如洗。
想杖头未足，杯中无计。
渔网吹翻无把捉，钓竿冻断成抛弃。
到高歌、风静月明时，谁如你。
纸帐梅花，有丛桂、又有修竹。
是何声、雪飘远渚，泉鸣幽谷。
红蓼白苹须拂袖，余音尚带清香馥。
挽素娥青女、问飞琼，谁家曲。
韩退之，欧永叔。
惚兮恍，恍兮惚。
试侧耳，山常似黛，水常如玉。
颜子操中何足怨，醉翁徽外无人续。
正青天、明月上东南，芳时足。
晚嶂倚斜日，秋树战悲风。
一泓绀紫澄碧，中有睡蛟龙。
散作清溪明玉，激上以流水，两电乱寒空。
抛却红尘袂，飞入妙光宫。
佛国大，天溥博，地含洪。
空岩乱壑递响，珠影动金容。
万古碧潭空界，一点青霄明月，涝漉总无功。
云散殿突兀，风动铎丁东。
草蔓已多露，松竹总含风。
群山左顾右盼，如虎更如龙。
时见渔灯三两，知在谁家浦溆，星斗烂垂空。
万有付一扫，人世等天宫。
秋萧瑟，林脱叶，水归洪。
江湖飘泊鸿雁，洲渚肯相容。
要使群生安堵，不听三更吠犬，此则是奇功。
一任画麟阁，吾自老墙东。
云巘在空碧，天宇共高明。
重阳易得风雨，今日不胜晴。
天为两朝元老，付与四时佳节，不动一丝尘。
香霭洗金戟，飞雾洒霓旌。
山鸣叶，江动石，总欢声。
剑关玉垒千载，谁见此升平。
细看尊前万蕊，相映眉间一点，黄气郁骎骎。
江汉下淮海，都赖一长城。
河汉湛秋碧，玉露暧瑶空。
太清仙子，飘渺飞佩响玲珑。
暂驭青鸾紫凤，来玩十洲三岛，旌旆卷芙蓉。
身在大江表，名系绛霄宫。
两仙客，歌驻月，舞回风。
宝薰轻度帘幕，香雾结重重。
已觉长安近日，会看此星朝斗，千载庆云龙。
翠霭彤烟里，长侍衮衣红。
海茫茫、天北与天南，吾友定安归。
闻濡须江上，皖公山下，驾白云飞。
莽苍空郊虚野，古路立斜晖。
颜跖皆尘土，苦泪休挥。
一代锦肠绣肺，想英魂皎皎，健口霏霏。
望寒空明月，无路寄相思。
叹千古、兴亡成败，满乾坤、遗恨有谁知。
今何在，一川烟惨，万壑风悲。
安国死后，在淮南屡降，凭箕作诗词偈颂及结字，比生前愈奇伟。
淮宁宰陆同得遗墨尤多。
事茫茫、赤壁半帆风，四海忽三分。
想苍烟金虎，碧云铜爵，恨满乾坤。
郁郁秣陵王气，传到第三孙。
风虎云龙会，自有其人。
朱颜二十有四，正锦帏秋梦，玉帐春声。
望吴江楚汉，明月伴英魂。
浥浥小桥红浪湿，抚虚弦、何处得郎闻。
雪堂老，千年一瞬，再击空明。
过隆中、桑柘倚斜阳，禾黍战悲风。
世若无徐庶，更无庞统，沈了英雄。
本计东荆西益，观变取奇功。
转尽青天粟，无路能通。
他日杂耕渭上，忽一星飞堕，万事成空。
使一曹三马，云雨动蛟龙。
看璀璨、出师一表，照乾坤、牛斗气常冲。
千年后，锦城相吊，遇草堂翁。
气佳哉、烟紫石头城，云碧雨花台。
想东山前后，望春树绿，看晚潮回。
自古英雄豪杰，无不待时来。
拥鼻微吟处，山静花开。
商皓亦尝如此，羡苍生皆有，瞻望之怀。
但淝河洛涧，此事偶然谐。
疑是彼、八公草木，得神明、相亮不相猜。
西州泪，千年犹湿，回望兴哀。
冰壶秋月，去了潘郎，传到梁老。
骑马乘船，麾斥五湖三岛。
任捎云，兼拂日，拽蛟龙、鳞鬣都推倒。
向尘中，分付高人胜士，把云烟扫。
乾坤巧。
自苍筠无汗，乌锥无刃，此为至宝。
第一君门通表。
书囊谏草。
第二文章扬事业，第三编简摅怀抱。
千百般，终久被他磨了。
欲寄意，都无有。
且须折赠、市桥官柳。
看君著上征衣，也寻思、榜舟楚江口。
此会未知何时又。
恨男儿、不长相守。
苟富贵、毋相忘，若相忘、有如此酒。
帘不卷。
人难见。
缥缈歌声，暗随香转。
记与三五少年，在杭州、曾听得几遍。
唱到生绡白团扇。
晚凉初、桐阴满院。
待要图入丹青，奈无缘识如花面。
标格风流前辈。
才瞥见春风，萧然无对。
只有月娥心不退。
依旧断桥，横在流水。
我亦共、月娥同意。
肯将情移在，粗红俗翠。
除丁香蔷薇酴醿外。
便做花王，不是此辈。
郊原浩荡，正夺目花光，动人春色。
白下长干佳丽最，寒食嬉游人物。
雾卷香轮，风嘶宝骑，云表歌声遏。
归来灯火，不知斗柄西揭。
六代当日繁华，幕天席地，醉拍江流窄。
游女人人争唱道，缓缓踏青阡陌。
乐事何穷，赏心无限，惟惜年光迫。
须臾聚散，人生真信如客。
春来腊去，一番新风景，为君开设。
试忆前时花雨坠，只少梅花清绝。
两个难逢，一分才欠，巧杀终如拙。
玉梅人唤，雪儿来对时节。
应更付属楼头，丁宁笛伴，莫把声声彻。
玉女行春娇渡马，休是鹊桥轻别。
对我三人，与君一醉，醉了樽重设。
清歌未放，更须天上呼月。
赏心佳处，登临地、千古人人都说。
何况江天来雪望，添得十分奇绝。
倚遍栏干，下窥寒镜，照我容颜拙。
举头惊笑，问天今是何节。
天外矗矗琼山，溶溶银海，上下光相接。
年去岁来频览为，何事今朝浑别。
坐蹴云茵，横牵绡幕，玉女来铺设。
公余多暇，正堪同此风月。
阳春布暖，又还见、光景如梭催逼。
帝里皇都人共道，好个前时春色。
默默暗沈，含颦不语，此意谁人识。
何如索笑，放开说尽端的。
须信漏泄风光，百花头上，报一枝消息。
多少园林应次第，迤逦排红骈白。
金鼎芳滋，玉堂璀璨，趁取佳时节。
东君归后，绿阴依旧南陌。
万般照破，无一点闲愁，萦系心目。
种柳栽花园数亩，不觉吾庐幽独。
闲上高台，溪光山色，一洗襟尘俗。
小庵深处，萧然无限修竹。
尽日闭却柴门，故人相问，扣户来车毂。
相对围棋看胜负，更听弹琴一曲。
尔汝忘形，高谈剧论，莫遣人来促。
村歌社舞，为予倒尽千斛。
光阴转毂，况生死事大，无常迅速。
学道参禅、要识取，自家本来面目。
闹里提撕，静中打坐，闲看传灯录。
话头记取，要须生处教熟。
一日十二时中，莫教间断，念念来相续。
唤作竹篦还则背，不唤竹篦则触。
斩却猫儿，问他狗子，更去参尊宿。
忽然瞥地，碧潭冷浸寒玉。
姑孰名邦，黄山畔、古台巍立。
秋渐老、重阳天气，郊原澄碧。
隐隐西州增远望，长江一带平如席。
怅英雄、千古到如今，空遗迹。
吴太守，文章伯。
寻胜事，酬佳节。
拥笙歌千骑，遍游南陌。
襟带江城当一面，折冲千里无强敌。
更行看、击楫溯中流，妖氛息。
潇洒云中鹤，容与水边鸥。
缑山仙客，飘然曾约此中留。
更有骑鲸公子，相与翱翔八极，凛凛气横秋。
明月楼头宴，樽俎好诗流。
思往事，增逸兴，唤仙舟。
谁能拘束，尘埃堆里蹙昏眸。
拟附星槎直上，十二玉京绛阙，高处且嬉游。
回首视人世，天地一沙洲。
岁月如奔箭，屈指又中秋。
去年江上行役，常动故乡愁。
容与碧云亭畔，极目江山千里，隐隐是西州。
日暮天容敛，鸥雁下汀洲。
回故棹，寻旧里，解客裘。
功名前定，时到安得为淹留。
幸有青编万轴，且又日长无事，莫恁做闲忧。
花下常携酒，明月好登楼。
门外可罗雀，长者肯来寻。
留君且住，听我一曲楚狂吟。
枉了闲烦闲恼，莫管闲非闲是，说甚古和今。
但看镜中影，双鬓已星星。
人生世，多聚散，似浮萍。
适然相会，须索有酒且同倾。
说到人情真处，引入无何境界，惟酒是知音。
况有好风月，相对且频斟。
春锁琼台，花藏瑶圃，彩云片片来归。
任城仙子，玉笈镇长移。
时会三元金母，云璈奏、天上佳期。
嬉游处，飘然侍女，玉佩紫霞衣。
芙蓉帔欲去，鸾音鹤驭，洞府应迷。
向人间挥手，留语人知。
此去何须怅望，蓬莱水、弹指依稀。
还知否，刘安未老，仙籍有津涯。
裘带功名，袴襦歌颂，世间谁似公贤。
去年江上，谈笑息狼烟。
多少宜民事了，芹宫内、华屋修椽。
邦人爱，频频借寇，飞诏下甘泉。
开筵。
春昼永，朱颜相对，三凤齐肩。
正鸾鸣丹桂，凤映红莲。
人道名驹千里，他年事、能继青毡。
休辞醉，三槐影里，岁岁捧金船。
柳外山光，林间塔影，一溪横泻清流。
四围洲渚，绿叶泼如油。
荷盖亭亭照水，红蓼岸、芦荻萧飕。
乘闲兴，溪云亭畔，终日看莲游。
修篁栽欲遍，青松相映，两径成丘。
种桃杏，随时亦弄春柔。
此是先生活计，高卧处、无喜无忧。
门前事，人来问我，回首但摇头。
论兵齿颊带霜寒。
清似碧琅玕。
好是天然风韵，琳宫瑶馆清闲。
华筵初启，小蛮二八，对影朱颜。
便好添筹索笑，双枝原应双鬟。
东风吹上小桃枝。
春色拥旌麾。
昨夜三台星见，分明直照姑溪。
皇都禁阙，天颜遥想，应待公归。
此去再登黄阁，火城光映沙堤。
五马人生最贵，金陵自古繁华。
光悬相印拥朱牙。
况值边庭闲暇。
满劝东西碧玉，高烧丽烛红葩。
诏黄新湿字如鸦。
明日天庭飞下。
野庵鼓吹。
翻腾似与寻常异。
笙箫筝笛皆非是。
今日头场，看取些儿戏。
心中无事无萦系。
村歌数首新来制。
参禅渐渐知滋味。
细语粗言，俱是第一义。
时光盛逼。
杯盘渐渐来收拾。
主人便欲连客。
末后殷勤，一著怎生得。
来时便有归时刻。
归时便是来时迹。
世间万事曾经历。
只看如今，无不散筵席。
致知格物。
初学工夫参圣域。
天高地远无穷极。
欲造精微，莫若守惟一。
纯全天理明如日。
都缘人欲来相惑。
且将持敬为先入。
若能持敬，真个是神力。
致知格物。
孔颜学问从兹出。
圣言句句皆真实。
涵养功深，将见自家得。
毋意毋我毋固必。
视听言动非礼勿。
胜己之私之谓克。
克尽私心，天理甚明白。
野叟愚痴。
一向昏迷。
笑呵呵、前事皆非。
从前业债，今尽拚离。
也不能文，不能酒，不能诗。
屏除人事，闭却门儿。
于其中、别有儿戏。
几般骨董，衮过年时。
待参些禅，弹些曲，学些棋。
野叟归欤。
朋友来无。
数无多、几个相于。
问谁姓字，在底中居。
云陶靖节，白居士，邵尧夫。
时时对语，一笑轩渠。
他行藏、是我规模。
朝朝暮暮相唤相呼。
愿今生世，长相守，作门徒。
睡觉五更钟，正好深提省。
只看如今梦几般，觉后原无影。
明暗若从来，且道来从甚。
不是空生不是根，认取真如性。
那里是闲时，这里何曾定。
毕竟忙时恼杀人，到了还他静。
静处又如何，莫被顽空引。
一道神光总现前，受用无穷尽。
只管要参禅，又被禅萦绕。
好笑西来老秃奴，赚了人多少。
你待更瞒咱，咱也今知晓。
只这喃喃说底人，又被傍人笑。
才听笛声三弄。
关捩一时都动。
收拾去来休，三脚驴儿相送。
珍重。
珍重。
归去好生做梦。
神欲出，便收来。
神返心中气自回。
返婴儿，成圣胎。
灵液注，蕊珠开。
大丹炉里响如雷。
忽飞升，游九垓。
放下著，须弥山。
分明北斗面南看。
没丝毫，相阻拦。
休儱侗，莫颟顸。
含元殿上问长安。
欲归家，行路难。
放下著，须弥山。
百斛油麻水上摊。
欲成团，真个难。
除有累，去痴顽。
无心犹是隔重关。
到其中，方是安。
放下著，须弥山。
情人今日出阳关。
看人间，天地宽。
徒缱绻，枉汍澜。
别郎容易见郎难。
且还家，重整冠。
雨点真珠水上鸣。
更将青盖一时倾。
总是江妃来堕珥，访娉婷。
不为含愁啼粉泪，只因贪爱湿行云。
惟有游鱼篇得意，许成群。
荷花含笑调薰风。
两情著意尤浓。
水精栏槛四玲珑。
照见妆容。
醉里偷开盏面，晓来暗坼香风。
不知何事苦匆匆。
飘落残红。
乘流坎止。
住个斋儿无愠喜。
竹引清风。
透入虚窗窍窍通。
仰天酌酒。
万八千年盘古寿。
身在无何。
只这斋儿已自多。
蓬门居止。
竹见宾来先啸喜。
窗外敲风。
果有宾朋姓字通。
莫嫌村酒。
且祝佳宾千万寿。
无用辞何。
日出明朝事更多。
停杯且止。
斋里百无为客喜。
冷淡文风。
只有狂言数百通。
不须载酒。
粗有五车聊当寿。
莫笑予何。
空恁贪多嚼不多。
或行或止。
难得人间相聚喜。
一日分风。
千里如何信息通。
再倾寿酒。
五福从来先说寿。
其次云何。
直至三公未足多。
渊明酒止。
莫信渠言心妄喜。
达士高风。
只说三杯大道通。
不如饮酒。
人世岂能金石寿。
无奈渠何。
赢得樽前笑语多。
老而不止。
三岁发蒙心已喜。
朴略其风。
裴楷王戎简要通。
昏如醉酒。
羞见总龟灵且寿。
笑杀常何。
空有闲言长仄语多。
不能者止。
百念灰心无所喜。
暖日和风。
手把奇文诵数通。
老来怯酒。
欲保残生期养寿。
少恕予何。
近日衰翁病觉多。
且安汝止。
快活心中惟法喜。
一处通风。
万别千差处处通。
腐肠是酒。
伐性蛾眉徒损寿。
诗到阴何。
划地乱丝头绪多。
不如知止。
看尽世间无可喜。
心热生风。
王老门前问仲通、仲淹王通。
六经如酒。
一句中人仁者寿。
仁道伊何。
要处还他静处多。
勤而思止。
止即患生徒自喜。
试举幡风。
未举之前说已通。
携瓶沽酒。
却著衫来为我寿。
者也之何。
赚却阎浮世上多。
心如皎止。
何必佯痴藏暗喜。
聋不听风。
要得人情内外通。
半醨半酒。
痴黠恺之真短寿。
莫折随何。
宁可书痴胜彼多。
高祖折随何为腐儒。
纠缠弗止。
成是败非生戚喜。
既灭灾风。
否极还须有泰通。
祸常因酒。
酒亦令人能介寿。
成也萧何。
败也萧何更是多。
贪荣肯止。
结绶弹冠王贡喜。
稍借天风。
便说今年运大通。
华亭别酒。
安得思如亭鹤寿。
贵若从何。
只恐来生折本多。
瞻乌爱止。
不是檐前闻鹊喜。
上下鸣风。
以类相从自感通。
嫌茶爱酒。
恶彼芝焚夸柏寿。
说汝言何。
一切人言口众多。
未行先止。
鱼上竹竿人噪喜。
九万鹏风。
六月天池一息通。
邯郸鲁酒。
却笑行人陵柏寿。
笑彼迟何。
不道能行失亦多。
圣经五止。
止向丘隅黄鸟喜。
广大儒风。
一贯三才万类通。
太羹玄酒。
圣域能跻民域寿。
支派从何。
关内濂溪洛涧多。
定而后止。
善到止时心地喜。
鱼跃鸢风。
此理照然上下通。
好如好酒。
欲似人常心欲寿。
若到兹何。
治国治家用处多。
朱幡归止。
却返烟霞寻旧喜。
羽帔香风。
再拜天门直上通。
青君赐酒。
乞与长生无量寿。
更挟仙何。
跨鹤凌云洞府多。
气升气止。
引得丹元童子喜。
耳里闻风。
知是泥丸一窍通。
危楼宴酒。
不觉黄芽生蕊寿。
芽长如何。
只觉金花罩体多。
琴心和止。
姹女与君相对喜。
窗牖藏风。
每唤其名应即通。
玉英金酒。
更唤黄婆同饮寿。
莫讳人何。
见说婴儿屋里多。
工夫莫止。
脱得壳儿方是喜。
不识真风。
只说双关夹脊通。
氤氲似酒。
元气本同天地寿。
君可能何。
一跃红楼好处多。
擎拳仰止。
不是凡人名尹喜。
道骨仙风。
与帝神游结信通。
献花跪酒。
清彻云璈歌益寿。
所愿维何。
愿得升平乐事多。
雨难禁止。
恼得衰翁浑没喜。
一夜南风。
北望苕溪震泽通。
只鸡斗酒。
且为晚禾生日寿。
不奈之何。
今岁田畴晚底多。
寿诗且止。
设席肆筵谁助喜。
抹月批风。
先向天厨号令通。
满卮天酒。
上与天田同日寿。
其应维何。
寿及天民性命多。
玉人来止。
见说冰翁心甚喜。
好个家风。
举案齐眉胜敬通。
华堂举酒。
簇簇亲姻相祝寿。
善颂言何。
桂树鸾鸣子姓多。
凌波不止。
少小拍浮荷女喜。
出没由风。
安得灵犀与暗通。
龙池醉酒。
应是太真羞见寿。
不晓谁何。
却是浑身一半多。
渴心先止。
惟有杨家梅可喜。
争笑梅风。
空怨楼头角数通。
甜浆酿酒。
紫气结成千日寿。
不奈人何。
化作飞星处处多。
必恭敬止。
老子甚为桑梓喜。
骏马争风。
诗卷人人数百通。
斗杓挹酒。
齐祝乡人箕翼寿。
天若言何。
更乞文星下照多。
竹斋陋止。
坐客无毡为客喜。
壁不遮风。
八达门窗更四通。
邻家觅酒。
赤脚扶翁翁老寿。
子曰其何。
除却渠侬没事多。
棋枰响止。
胜负岂能全两喜。
不竞南风。
忽尔三生六劫通。
客方对酒。
一片捷音来自寿。
甚快人何。
大胜呼卢百万多。
酒巡未止。
说著四并须著喜。
好月兼风。
好个情怀命又通。
明朝醒酒。
起看佳人妆学寿。
定问人何。
昨夜何人饮最多。
酒巡未止。
更说五行人听喜。
康节淳风。
说道诸公运数通。
乞浆得酒岁在申酋，乞浆得酒。
更检戊申前定寿。
亥子推何。
甲子生年四百多。
陋人居止。
旬一集真终日喜。
先自薰风堂名。
客目轮流次第通。
昔贤置酒。
十老半千年纪寿。
知彼由何。
真处闲中日月多。
说与贤瞒，这躯壳、安能久仗凭。
幸尊中有酒浇磊块，先交神气平。
醉乡道路无他径。
任陶陶、现出真如性。
没闲恼、没闲争。
也能使情怀长似春。
也能使飘然逸气如云。
饶君万劫修功行。
又争如、一盏乐天真。
这些儿，休放过、且重斟。
人都道四者难并。
也由在人心。
烦恼欢喜元无定。
奸峭底自能称停。
你待前面怎那，且随任咱分。
自家有后自未奔。
枉劳人方寸。
眼前推辞怎。
那知他人也心闷。
金榜初登。
绮阁朱楼对娉婷。
软红尘、有人相等。
归来寝立功名。
油盖拥着一书生。
开宴处、笙歌频奏声。
眼前光景。
人生如意享欢荣。
得酒娱情。
没事汉、清闲人。
任自由、毁誉利害不上心。
恣闲吟。
登山玩水且闲行，来主他、风花雪月盟。
相逢道友，握手闲语百事真。
得酒忘情。
老夫归去，有三径、足可长拖衫袖。
一道官衔清彻骨，别有监临主守。
主守清风，监临明月，兼管栽花柳。
登山临水，作诗三首两首。
休说白日升天，莫夸金印，斗大悬双肘。
且说庐传盛事，三个闲人眉寿。
拣罢军员，归农押录，致政诚斋叟。
只愁醉杀，螺江门外私酒。
月未到诚斋，先到万花川谷。
不是诚斋无月，隔一林修竹。
如今才是十三夜，月色已如玉。
未是秋光奇绝，看十五十六。
偶听松梢扑鹿。
知是沙鸥来宿。
稚子莫喧哗。
恐惊他。
俄顷忽然飞去。
飞去不知何处。
我已乞归休。
报沙鸥。
午梦扁舟花底。
香满两湖烟水。
急雨打篷声。
梦初惊。
却是池荷跳雨。
散了真珠还聚。
聚作水银窝。
泻清波。
春，因呈子西长铗归乎逾十暑，不著鵕鸃冠。
道是今年胜去年。
特地减清欢。
旧赐龙团新作崇，频啜得中寒。
瘦骨如柴痛又酸。
儿信问平安。
玉树映阶秀，玉节逐年新。
年年九月，好为阿母作生辰。
涧底蒲芽九节，海底银涛万顷，酿作一杯春。
泛以东篱菊，寿以漆园椿。
对西风，吹鬓雪，炷香云。
郎君入奏，又迎珠幰入修门。
看即金花紫诰，并举莆常两国，册命太夫人。
三点台星上，一点老人星。
新春早。
春前十日春归了。
春归了。
落梅如雪，野桃红小。
老夫不管春催老。
只图烂醉花前倒。
花前倒。
儿扶归去，醒来窗晓。
梅雨成霖，倦永昼、暑行岩曲。
爱云梢翠樾，枕谿蓬屋。
轻木凌波冲卷雪，飞泉奔壑呜哀玉。
羡渔翁、终岁老烟波，披蓑绿。
嗟客宦，荒松菊。
颓壮志，青编竹。
更长年谙尽，是非荣辱。
钟鼎无心时节异，山林有味箪瓢足。
感故人、於此赋归欤，思之熟。
挂席泛安流。
细雨斜风到渡头。
万叠云鬟真似画，云州。
自古诗人几个游。
旌旆去悠悠。
别驾无功愧食浮。
却忆五湖烟浪里，扁舟。
第四桥南云水秋。
十月南闽未有霜。
蕉林蔗圃郁相望。
压枝橄榄浑如画，透甲香橙半弄黄。
斟录醑，泛沧浪。
白沙翠竹近温汤。
分明水墨山阴道，只欠冰谿雪月光。
渺渺长汀远壑，萧萧雨叶风枝。
几回临水送将归。
客里暗添憔悴。
门枕数峰滴翠，舟横几度涟漪。
绿秧深处惊于飞。
愈觉田园有味。
寒山横抹修眉绿。
楼前溪瀑锵鸣玉。
车马各西东。
行人如转蓬。
阑干成独倚。
海阔天无际。
云淡隔壶山。
鸿飞杳霭间。
矢矫翔鸾谿上峰。
飘萧雪霰打船篷。
天花凌乱水晶宫。
飞透纸窗斜取势，吹回谿面舞因风。
身游水墨画图中。
碧涧苍崖玉四围。
东君剪水散明玑。
半开桃杏不胜威。
疑是群仙游阆苑，歌云舞蝶高飞。
珠幢玉节送人归。
南国小春时，常是寒威浅。
玉缀香苞已有梅，疏影无人见。
愁忆故园芳，梦断扬州远。
不御铅华自出尘，赛过徐妃面。
愁极强登临，毕竟愁难避。
千里江山黯淡中，总是悲秋意。
谁插菊花枝，谁带茱萸佩。
独倚兰干醉不成，日暮西风起。
冷蕊伴疏枝，一笑何时共。
江北江南雨处愁，忍看花影动。
旅泊怕逢春，卜睡都无梦。
岁暮何郎未得归，手捻频呵冻。
踏雪探孤芳，只有诗人共。
地定南枝待得开，不觉冰轮动。
却月与凌风，谩说扬州梦。
想见雕阑曲沼边，残雪和烟冻。
客里见梅花，独赏无人共。
风度精神总是伊，又是归心动。
把酒破忧端，熏被寻佳梦。
梦觉香残一味寒，有泪都成冻。
烘手熨笙簧，呵冻匀酥面。
闲向梅花树下行，拜月遥相见。
何处托春心，乐府流深怨。
却捻寒窗榜绮疏，恨极东风远。
凭阑独。
南山影蘸杯心绿。
杯心绿。
悠然忽见，卧披横轴。
西风暗度钗梁玉。
手香记得人簪菊。
人簪菊。
无穷幽韵，细看不足。
喜人眉心黄点莹。
珠佩玲珑透影。
风露萧萧冷。
梦回月窟香成阵。
秋后情怀君莫问。
拚了因他瘦损。
不似寻常韵。
细看没处安排闷。
远树昏鸦闹，衰芦睡鸭双。
雪篷烟棹炯寒光。
疑是风林纤月、到船窗。
时序惊心破，江山引梦长。
思量也待不思量。
泪染罗巾犹带、旧时香。
怀人意思，悲秋情绪，长是文园病后。
蛛丝轻袅玉钗风，想花貌、参差依旧。
无穷往事，一襟新恨，老泪淋浪卮酒。
天涯相对话平生，怅南北、还如箕斗。
红娇翠弱。
春寒睡起慵匀掠。
些儿心事谁能学。
深院无人，时有燕穿幕。
漏声滴尽莲花萼。
静看月转西阑角。
世情一任浮云薄。
花与东君，却解慰流落。
真个忆。
花下雨声初息。
猛记乌衣曾旧识。
丁宁教去觅。
春半峭寒犹力。
泪滴两襟成迹。
独倚危阑清昼寂。
草长流翠碧。
春欲去。
人瘦不胜金缕。
门巷阴阴飞絮舞。
断肠双燕语。
孤坐晚窗闲处。
月到花心亭午。
寒色著人无意绪。
竹鸣风似雨。
寻胜去。
湖色净涵疏树。
欸乃一声何处起。
风铃相应语。
目断遥林修渚。
画出江南烟雨。
山水照人人楚楚。
锦肠生秀句。
春山千里供行色。
客愁浓似春山碧。
幸自不思归。
子规心上啼。
芳意随人老。
绿尽江南草。
窈窕可人花。
路长何处家。
愁人道酒能消解。
元来酒是愁人害。
对酒越思量。
醉来还断肠。
酒醒初梦破。
梦破愁无那。
干净不如休。
休时只恁愁。
灯夜香甘动绮筵。
明珠颗颗泛瓯圆。
佳人巧意底难传。
喜见翻溪流细滑，却思信手弄轻纤。
不知辛苦为谁甜。
暮云千里。
正小雨乍晴，霜风初起。
芦荻江边，月昏人静，独自小船儿里。
消魂几声新雁，合造愁人天气。
怎奈何，少年时光景，一成抛弃。
回首空肠断，尺素未传，应是无双鲤。
闷酒孤斟，半醺还醒，干净不如不醉。
有得恁多烦恼，直是没些如意。
受尽也，待也回厮见，从头说似。
楚山千叠伤心碧。
伤心只有遥相忆。
解佩揖巫云。
愁生洛浦春。
香波凝宿雾。
梦断消魂处。
空听水泠泠。
如闻宝瑟声。
灯宵渐近，更兵尘初息，韵华偏早。
太守风流张宴乐，不管江城寒峭。
发底蜂儿，钗头梅蕊，一一夸新巧。
笙歌鼎沸，万人争看标表。
应记革履雍容，天香满袖，侍宴游三岛。
圣主中兴思用旧，尊礼先朝元老。
烛赐金莲，柑传罗帕，行即趋严道。
深杯休诉，任教银漏催晓。
重阳恁好，正秋清天色，水容如泻。
野阔风高香雾满，采菊无人同把，堪笑渊明，蓬头曳杖，吟赏东篱下。
孤风远韵，至今犹作佳话。
争似太守才贤，慈祥恺悌，赋政多闲暇。
千里江山供胜践，尊俎延登儒雅。
只恐相将，吹花春宴，不许斯民借。
花嘲便坐，尚怀方外司马。
使君标韵如徐庾。
更名节、高千古。
卧治姑溪才小驻。
闲云无定，阳春有脚，又作南昌去。
兴来亭上清歌度。
尽能唱、公诗句。
记取诸生临别语。
从容占对，天颜应喜，千万留王所。
夜来惊怪，冷逼流苏帐。
梦破初闻打窗响。
向晓开帘，凌乱千里寒光，清兴发，鹤毛谁同纵赏。
江南春意动，梅竹潜通，醉帽冲风自来往。
慨念故人疏，便理扁舟，须信道、吾曹清旷。
待石鼎煎茶洗余醺，更依旧归来，浅斟低唱。
去年寒食初相见。
花上双飞燕。
今年寒食又花开。
垂下重帘不许、燕归来。
隔帘听燕呢喃语。
似说相思苦。
东君都不管闲愁。
一任落花飞絮、雨悠悠。
暮云衰草连天远。
不记离人怨。
可怜无处不关情。
梦断孤鸿哀怨、两三声。
恨眉醉眼何时见。
夜夜相思遍。
梧桐叶落候蛩秋。
唯有一江烟雨、替人愁。
旧家元夜，追随风月，连宵欢宴。
被那懑、引得滴流地，一似蛾儿转。
而今百事心情懒。
灯下几曾忄欠看。
算静中、唯有窗间梅影，合是幽人伴。
雾薄阴轻，林深烟暖，海棠特地开迟。
光风绝艳，独自殿芳时。
须信东君注意，花神会、别有看持。
群英外，嫣然一笑，富贵出天姿。
日长，春睡足，粉香扑扑，酒晕微微。
明皇当日，称许最相宜。
刀子扶来半醉，宫妆淡、不扫蛾眉，偏怜处，流莺惊绕，金弹拂丛飞。
昔年曾记寻芳处，短帽冲寒。
竹处江干。
玉面皮儿月下观。
而今老大风流减，百事心阑。
谷底林间。
坐对横枝只鼻酸。
一枕香消睡恼，十年漂泊江湖。
空余清梦绕康庐。
记得林间风度。
锦绣谷中旧客，襟怀未肯全疏。
从今不要别人扶。
醉拥紫云归去。
冰池轻皱。
喜寒律乍回，微阳初透。
岁晚云黄，日晴烟暖，画刻暗添宫漏。
山色岸容都变，春意欲传官柳。
最好处，正酥融粉薄，一枝梅瘦。
行乐，春渐近，景胜欢长，幼眇丝簧奏。
鸣玉鹓行，退朝花院，犹有御香沾袖。
试问西邻虽富，何似东皋依旧。
趁未老，便优游林壑，围棋把酒。
幸自心肠稳审，怎禁眼脑迷奚。
招愁买恨带人疑。
一味笑吟吟地。
闲趁莺来日下，却随燕入乌衣。
阿蛮风味有谁知。
认得乐天词意。
嫩凉清晓，淡秋容、横写鲛绡十幅。
山水光中参意味，不管人间荣辱。
藜杖棕鞋，纶巾鹤氅，宾主俱遗俗。
倚阑舒啸，一樽花下相属。
云际有药千年，琼瑶争秀发，龙蛇新断。
富贵功名元自有，且乐无穷真福。
莲社风流，醉乡跌宕，时奏长生曲。
月娥同听，好风徐韵松竹。
洛妃汉女，护春寒、不惜鲛绡重叠。
拾翠江边烟淡淡，交影参差胧月。
秦虢相将，英娥接武，同宴瑶池雪。
层冰连璧，个中谁敢优劣。
著意晕粉饶酥，韵多香剩，都与群花别。
娟秀敷腴索笑处，玉脸微生娇靥。
羞损南枝，映翻绿萼，不数黄千叶。
形容不尽，细看一倍清绝。
湖山照影，正日长娇困，不烦匀扫。
絮满长洲春淡沲，开遍吴宫花草。
嫩绿葱葱，轻红蔌蔌，渐觉枝头少。
余芳难并，破愁惟有馨醥。
应是留得东君，海棠方待折，玉环娇小。
雾薄阴轻初睡足，宝幄画屏香袅。
醉态天真，半羞微敛，未肯都开了。
嫣然一笑，此时风度尤好。
长淮望断，关塞莽然平。
征尘暗，霜风劲，悄边声。
黯销凝。
追想当年事，殆天数，非人力，洙泗上，弦歌地，亦膻腥。
隔水毡乡，落日牛羊下，区脱纵横。
看名王宵猎，骑火一川明。
笳鼓悲鸣。
遣人惊。
念腰间箭，匣中剑，空埃蠹，竟何成。
时易失，心徒壮，岁将零。
渺神京。
干羽方怀远，静烽燧，且休兵。
冠盖使，纷驰骛，若为情。
闻道中原遗老，常南望、羽葆霓旌。
使行人到此，忠愤气填膺。
有泪如倾。
隆中三顾客，圯上一编书。
英雄当日感会，余事了寰区。
千载神交二子，一笑眇然兹世。
却愿驾柴车。
长忆淮南岸，耕钓混樵渔。
忽扁舟，凌骇浪，到三吴。
纶巾羽扇容与，争看列仙儒。
不为莼鲈笠泽，便挂衣冠神武，此兴渺江湖。
举酒对明月，高曳九霞裾。
猩鬼啸篁竹，玉帐夜分弓。
少年荆楚剑客，突骑锦襜红。
千里风飞雷厉，四棱星流彗扫，萧斧剉春葱。
谈笑青油幕，日奏捷书同。
诗书帅，黄阁老，黑头公。
家传鸿宝秘略，小试不言功。
闻道玺书频下，看即沙堤归去，帷幄且从容。
君王自神武，一举朔庭空。
濯足夜滩急，晞发北风凉。
吴山楚泽行遍，只欠到潇湘。
买得扁舟归去，此事天公付我，六月下沧浪。
蝉蜕尘埃外，蝶梦水云乡。
制荷衣，纫兰佩，把琼芳。
湘妃起舞一笑，抚瑟奏清商。
唤起九歌忠愤，拂拭三闾文字，还与日争光。
莫遣儿辈觉，此乐未渠央。
江山自雄丽，风露与高寒。
寄声月姊，借我玉鉴此中看。
幽壑鱼龙悲啸，倒影星辰摇动，海气夜漫漫。
涌起白银阙，危驻紫金山。
表独立，飞霞佩，切云冠。
漱冰濯雪，眇视万里一毫端。
回首三山何处，闻道群仙笑我，要我欲俱还。
挥手从此去，翳凤更骖鸾。
淮楚襟带地，云梦泽南州，沧江翠壁佳处，突兀起红楼。
凭仗使君胸次，与问老仙何在，长啸俯清秋。
试遣吹箫看，骑鹤恐来游。
欲乘风，凌万顷，泛扁舟。
山高月小，霜露既降，凛凛不能留。
一吊周郎羽扇，尚想曹公横槊，兴废两悠悠。
此意无尽藏，分付水东流。
青嶂度云气，幽壑舞回风。
山神助我奇观，唤起碧霄龙。
电掣金蛇千丈，雷震灵龟万叠，汹汹欲崩空。
尽泻银潢水，倾入宝莲宫。
坐中客，凌积翠，看奔洪。
人间应失匕筋，此地独从容。
洗了从来尘垢，润及无边焦槁，造物不言功。
天宇忽开霁，日在五云东。
五岭皆炎热，宜人独桂林，江南驿使未到，梅蕊破春心。
繁会九衢三市，缥缈层楼杰观，雪片一冬深。
自是清凉国，莫遣瘴烟侵。
江山好，青罗带，碧玉簪。
平沙细浪欲尽，陡起忽千寻。
家种黄柑丹荔，户拾明珠翠羽，箫鼓夜沈沈。
莫问骖鸾事，有酒且频斟。
今夕复何夕，此地过中秋。
尝心亭上唤客，追忆去年游。
千里江山如画，万井笙歌不夜，扶路看遨头。
玉界拥银阙，珠箔卷琼钩。
驭风去，忽吹到，岭边州。
去年明月依旧，还照我登楼。
楼下水明沙静，楼外参横斗转，搔首思悠悠。
老子兴不浅，聊复此淹留。
雪洗虏尘静，风约楚云留。
何人为写悲壮，吹角古城楼。
湖海平生豪气，关塞如今风景，剪烛看吴钩。
剩喜然犀处，骇浪与天浮。
忆当年，周与谢，富春秋，小乔初嫁，香囊未解，勋业故优游。
赤壁矶头落照，肥水桥边衰草，渺渺唤人愁。
我欲剩风去，击楫誓中流。
云海漾空阔，风露凛高寒。
仙翁鹤驾，羽节缥缈下天端。
指点虚无征路，时见双凫飞舞，挥朱隘尘寰。
吹笛向何处，海上有三山。
彩衣新，鱼服丽，更朱颜。
蟠桃未熟，千岁容与且人间。
早晚金泥封诏，归侍玉皇香案，踵武列仙班。
玉骨自难老，未用九霞丹。
紫橐论思旧，碧落拜除新。
内家敕使，传诏亲付玉麒麟。
千里江山增丽，是处旌旗改色，佳气郁轮襜。
看取连宵雪，借与万家春。
建崇牙，开盛府，是生辰。
十州老稚，都向今日祝松椿。
多少活人阴德，合享无边长算，惟有我知君。
来岁更今日，一气转洪钧。
舣棹太湖岸，天与水相连。
垂虹亭上，五年不到故依然。
洗我征尘三斗，快揖商飚千里，鸥鹭亦翩翩。
身在水晶阙，真作驭风仙。
望中秋，无五日，月还圆。
倚栏清啸孤发，惊起壑龙眠。
欲酹鸱夷西子，未办当年功业，空击五湖船。
不用知余事，莼鲈正芳鲜。
鳌禁辍颇牧，熊轼赖龚黄。
一时林莽千险，蜂午要驱攘。
金版六韬初试，烟敛山空野迥，低草见牛羊。
旒纩释南顾，戈甲濯银潢。
玉书下，褒懿绩，促曹装。
帝宸天近，红旆东去带朝阳。
归辅五云丹陛，回首楚楼千里，遗爱满潇湘。
应记依刘客，曾此奉离觞。
景萧疏，楚江那更高秋。
远连天、茫茫都是，败芦枯蓼汀洲。
认炊烟、几家蜗舍，映夕照、一簇渔舟。
去国虽遥，宁亲渐近，数峰青处是吾州。
便乘取、波平风静，荃棹且夷犹。
关情有，冥冥去雁，拍拍轻鸥。
忽追思、当年往事，惹起无限羁愁。
拄笏朝来多爽气，秉烛夜永足清游。
翠袖香寒，朱弦韵悄，无情江水只东流。
柂楼晚，清商哀怨，还听隔船讴。
无言久，余霞散绮，烟际帆收。
送归云去雁，淡寒采、满溪楼。
正佩解湘腰，钗孤楚鬓，鸾鉴分收。
凝情望行处路，但疏烟远树织离忧。
只有楼前溪水，伴人清泪长流。
霜华夜永逼衾裯。
唤谁护衣篝。
念粉馆重来，芳尘未扫，争见嬉游。
情知闷来殢酒，奈回肠、不醉只添愁。
脉脉无言竟日，断魂双鹜南州。
紫箫吹散后，恨燕子、只空楼。
念璧月长亏，玉簪中断，覆水难收。
青鸾送碧云句，道霞扃雾锁不堪忧。
情与文梭共织，怨随宫叶同流。
人间天上两悠悠。
暗泪洒灯篝。
记谷口园林，当时驿舍，梦里曾游。
银屏低闻笑语，但醉时冉冉醒时愁。
拟把菱花一半，试寻高价皇州。
竹舆晓入青阳，细风凉月天如洗。
峰回路转，云舒霞卷，了非人世。
转就丹砂，铸成金鼎，碧光相倚。
料天关虎守，箕畴龙负，开神秘、留兹地。
缥缈珠幢羽卫。
望蓬莱、初无弱水。
仙人拍手，山头笑我，尘埃满袂。
春锁瑶房，雾迷芝圃，昔游都记。
怅世缘未了，匆匆又去，空凝伫、烟霄里。
平生只说浯溪，斜阳唤我归船系。
月华未吐，波光不动，新凉如水。
长啸一声，山呜谷应，栖禽惊起。
问元颜去后，水流花谢，当年事、凭谁记。
须信两翁不死。
驾飞车、时游兹地。
漫郎宅里，中兴碑下，应留屐齿。
酌我清尊，洗公孤愤，来同一醉。
待相将把袂，清都归路，骑鹤去、三千岁。
洞庭青草，近中秋、更无一点风色。
玉鉴琼田三万顷，著我扁舟一叶。
素月分辉，明河共影，表里俱澄澈。
悠然心会，妙处难与君说。
应念岭海经年，孤光自照，肝肺皆冰雪。
短发萧骚襟袖冷，稳泛沧浪空阔。
尽吸西江，细斟北斗，万象为宾客。
扣舷独笑，不知今夕何夕。
弓刀陌上，净蛮烟瘴雨，朔云边雪。
幕府横驱三万里，一把平安遥接。
方丈三韩，西山八诏，慕义羞椎结。
梯航入贡，路经头痛身热。
今代文武通人，青霄不上，却把南州节。
虏马秋肥雕力健，应看名王宵猎。
壮士长歌，故人一笑，趁得梅花月。
王春奏计，便须平步清切。
朔风吹雨，送凄凉天气，垂垂欲雪。
万里南荒云雾满，弱水蓬莱相接。
冻合龙冈，寒侵铜柱，碧海冰澌结。
凭高一笑，问君何处炎热。
家在楚尾吴头，归期犹未，对此惊时节。
忆得年时貂帽暖，铁马千群观猎。
狐兔成车，笙歌震地，归踏层城月。
持杯且醉，不须北望凄切。
星沙初下，望重湖远水，长云漠漠。
一叶扁舟谁念我，今日天涯飘泊。
平楚南来，大江东去，处处风波恶。
吴中何地，满怀俱是离索。
常记送我行时，绿波亭上，泣透青罗薄。
樯燕低飞人去后，依旧湘城帘幕。
不尽山川，无穷烟浪，幸负秦楼约。
渔歌声断，为君双泪倾落。
一叶凌波，十里驭风，烟鬟雾鬓萧萧。
认得兰皋琼佩，水馆冰绡。
秋霁明霞乍吐，曙凉宿霭初消。
恨微颦不语，少进还收，伫立超遥。
神交冉冉，愁思盈盈，断魂欲遣谁招。
犹自待、青鸾传信，乌鹊成桥。
怅望胎仙琴叠，忍看翡翠兰苕。
梦回人远，红云一片，天际笙箫。
秋满蘅皋，烟芜外、吴山历历。
风乍起、兰舟不住，浪花摇碧。
离岸橹声惊渐远，盈襟泪颗凄犹滴。
问此情、能有几人知，新相识。
追往事，欢连夕。
经旧馆，人非昔。
把轻颦浅笑，细思重忆。
红叶题诗谁与寄，青楼薄幸空遗迹。
但长洲、茂苑草萋萋，愁如织。
千古凄凉，兴亡事、但悲陈迹。
凝望眼、吴波不动，楚山丛碧。
巴滇绿骏追风远，武昌云旆连江赤。
笑老奸、遗臭到如今，留空壁。
边书静，烽烟息。
通轺传，销锋镝。
仰太平天子，坐收长策。
蹙踏扬州开帝里，渡江天马龙为匹。
看东南、佳气郁葱葱，传千亿。
漠漠飞来双属玉。
一片秋光，染就潇湘绿。
雪转寒芦花蔌。
晚风细起波纹縠。
落日闲云归意促。
小倚蓬窗，写作思家曲。
过尽碧湾三十六。
扁舟只在滩头宿。
恰则杏花红一树。
捻指来时，结子青无数。
漠漠春阴缠柳絮。
一天风雨将春去。
春到家山须小住。
芍药樱桃，更是寻芳处。
绕院碧莲三百亩。
留春伴我春应许。
画戟游闲刀入鞘。
安石榴花，影落红栏小。
似劝先生须饮釂。
枕中鸿宝微传妙。
衮衮锋车还急诏。
满眼潇湘，总是恩波渺。
归去槐庭思楚峤。
觚棱月晓期分照。
君泛仙槎银海去。
后日相思，地角天涯路。
草草杯盘深夜语。
冥冥四月黄梅雨。
莫拾明珠并翠羽。
但使邦人，爱我如慈母。
待得政成民按堵。
朝天衣袂翩翩举。
咏彻琼章夜向阑。
天移星斗下人间。
九光倒影腾青简，一气回春绕绛坛。
瞻北阙，祝南山。
遥知仙仗簇清班。
何人曾侍传柑宴，翡翠帘开识圣颜。
子夜封章扣紫清。
五霞光里佩环声。
驿传风火龙鸾舞，步入烟霄孔翠迎。
瑶简重，羽衣轻。
金童双引到通明。
三湘五管同民乐，万岁千秋与帝龄。
忆昔追游翰墨场。
武夷仙伯较文章。
琅函奏号银台省，毡笔书名御苑墙。
经十载，过三湘。
横楣丽锦照传觞。
醉余吐出胸中墨，只欠彭宣到后堂。
月地云阶欢意阑。
仙姿不合住人间。
骖鸾已恨车尘远，泣凤空余烛影残。
情脉脉，泪珊珊。
梅花音信隔关山。
只应楚雨清留梦，不那吴霜绿易斑。
去日清霜菊满丛。
归来高柳絮缠空。
长驱万里山收瘴，径度层波海不风。
阴德遍，岭西东。
天教慈母寿无穷。
遥知今夕称觞处，衣彩还将衣绣同。
阿母蟠桃不记春。
长沙星里寿星明。
金花罗纸新裁诏，贝叶旁行别授经。
同犬子，祝龟龄。
天教二老鬓长青。
明年今日称觞处，更有孙枝满谢庭。
舞凤飞龙五百年。
尽将锦绣里山川。
王家券册诸孙嗣，主第笙歌故国传。
居玉铉，拥金蝉。
只今门户庆蝉联。
君侯合侍明光殿，且作横槎海上仙。
浴殿西头白玉堂。
湘江东畔碧油幢。
北辰躔次瞻星象，南国山川解印章。
随步武，谢恩光。
送公归趣舍人装。
它年若肯传衣钵，今日应须酹寿觞。
割镫难留乘马东。
花枝争看袅长红。
衮衣空使斯民恋，绿竹谁歌入相同。
回武事，致年丰。
几多遗爱在湘中。
须知楚水枫林下，不似初闻长乐钟。
楚楚吾家千里驹。
老人心事正关渠。
风流合是阶除玉，爱惜真成掌上珠。
纡彩绶，荐芳壶。
老人还醉弟兄扶。
问将何物为儿寿，付与家传万卷书。
又向荆州住半年。
西风催放五湖船。
来时露菊团金颗，去日池荷叠绿钱。
斟别酒，扣离弦。
一时宾从最多贤。
今宵拚醉花迷坐，后夜相思月满川。
忆昔彤庭望日华。
匆匆笔梦生花。
郁轮袍曲惭新奏，风送银湾犯斗槎。
追往事，甫新瓜。
飞蓬何事及兰麻。
一江湘水流余润，十里河堤筑浅沙。
瞻跸门前识个人。
柳眉桃脸不胜春。
短襟衫子新来棹，四直冠儿内样新。
秋色净，晓妆匀。
不知何事在风尘。
主翁若也怜幽独，带取妖饶上玉宸。
卢敖夫归骖鸾侣。
相敬如宾主。
森然兰玉满尊前。
举案齐眉乐事、看年年。
我家白发双垂雪。
已是经年别。
今宵归梦楚江滨。
也学君家儿子、寿吾亲。
雪消烟涨清江浦。
碧草春无数。
江南几树夕阳红。
点点归帆吹尽、晚来风。
楼头自擫昭华管。
我已无肠断。
断行双雁向人飞。
织锦回文空在、寄它谁。
柳梢梅萼春全未。
谁会伤春意。
一年好处是新春。
柳底梅边只欠、那人人。
凭春约住梅和柳。
略待些时候。
锦帆风送彩舟来。
却遣香苞娇叶、一齐开。
吹香成阵，飞花如雪，不那朝来风雨。
可怜无处避春寒，但玉立、仙衣数缕。
清愁万斛，柔肠千结，醉里一时分付。
与君不用叹飘零，待结子、成阴归去。
横波滴素，遥山蹙翠，江北江南肠断。
不知何处驭风来，云雾里、钗横鬓乱。
香罗叠恨，蛮笺写意，付与瑶台女伴。
醉时言醒时羞，道醒了、休教再看。
湘江东畔，去年今日，堂上簪缨罗绮。
弟兄同拜寿尊前，共一笑、欢欢喜喜。
渚宫风月，边城鼓角，更好亲庭一醉。
醉时重唱去年词，愿来岁、强如今岁。
南州名酒，北园珍果，都与黄香为寿。
风流文物是家传，睨血指、旁观袖手。
东风消息，西山爽气，总聚君家户牖。
旧时曾识玉堂仙，在帝所、频开荐口。
明珠盈斗，黄金作屋，占了湘中秋色。
金风玉露不胜情，看天上、人间今夕。
枝头一点，琴心三叠，算有诗名消得。
野堂从此不萧疏，问何日、尊前唤客。
黄陵庙下，送君归去，上水船儿一支。
离歌声断酒杯空，容易里、东西南北。
重湖风月，九秋天气，冉冉清愁如织。
我家住在楚江滨，为频寄、双鱼素尺。
东明大士，吾家老子，是一元知非二。
共携甘雨趁生朝，做万里、丰年欢喜。
司空山上，长沙星里，乞与无边祥瑞。
仙家日用镇常春，笑人说、长生久视。
江上送归船。
风雨排空浪拍天。
赖有清尊浇别恨，凄然。
宝蜡烧花看吸川。
楚舞对湘弦。
暖响围春锦帐毡。
坐上定知无俗客，俱贤。
便是朱张与少连。
杨柳东风，海棠春雨。
清愁冉冉无来处。
曲径惊飞峡蝶丛，回塘冻湿鸳鸯侣。
舞彻霓裳，歌残金缕。
蘼芜白芷愁烟渚。
不识阳台梦里云，试听华表归来语。
并以二枝为伯承、钦夫诸兄一觞之荐洛下根株，江南栽种。
天香国色千金重。
花边三阁建康春，风前十里扬州梦。
油壁轻车，青丝短鞚。
看花日日催宾从。
而今何许定王城，一枝且为邻翁送。
旋葺荒园，初开小径。
物华还与东风竞。
曲槛晖晖落照明，高城冉冉孤烟暝。
柳色金寒，梅花雪静。
道人随处成幽兴。
一杯不惜小淹留，归期已理沧浪艇。
古屋丛祠，孤舟野渡。
长年与客分携处。
漠漠愁阴岭上云，萧萧别意溪边树。
我已北归，君方南去。
天涯客里多岐路。
须君早出瘴烟来，江南山色青无数。
桂岭南边，湘江东畔。
三年两见生申旦。
知君心地与天通，天教仙骨年年换。
趁此秋风，乘槎霄汉。
看看黄纸书来唤。
但令丹鼎汞频添，莫辞酒盏春无算。
年年有个人生日，谁似君家。
谁似君家。
八十慈亲发未华。
棠阴阁上棠阴满，满劝流霞。
满劝流霞。
来岁应添宰路沙。
伯鸾德耀贤夫妇，见说宜家。
见说宜家。
庭砌森森长玉华。
天公遣注长生籍，服日餐霞。
服日餐霞。
寿纪应须海算沙。
十分济楚邦之媛，此日追游。
雨霁云收。
梦入潇湘不那愁。
主人白玉堂中老，曾侍凝旒。
满酌琼舟。
即上虚皇香案头。
珠灯璧月年时节，纤手同携。
今夕谁知。
自捻梅花劝一卮。
逢人问道归来也，日日佳期。
管有来时。
趁得收灯也未迟。
无双谁似黄郎子，自郐无讥。
月满星稀。
想见歌场夜打围。
画眉京兆风流甚，应赋蛜蝛。
杨柳依依。
何日文箫共驾归。
玉节珠幢出翰林。
诗书谋帅眷方深。
威声虎啸复龙吟。
我是先生门下士，相逢有酒且教斟。
高山流水遇知音。
绝代佳人淑且真。
雪为肌骨月为神。
烛前花底不胜春。
倚竹袖长寒卷翠，凌波袜小暗生尘。
十分京洛旧家人。
腊后春前别一般。
梅花枯淡水仙寒。
翠云裘著紫霞冠。
仙品只今推第一，清香元不是人间。
为君更试小龙团。
宝蜡烧春夜影红。
梅花枝傍锦薰笼。
曲琼低卷瑞香风。
万里江山供燕几，一时宾主看谈锋。
问君归计莫匆匆。
六客西来共一舟。
吴儿踏浪剪轻鸥。
水光山色翠相浮。
我欲吹箫明月下，略须棹晚风头。
从前五度到蕲州。
已是人闲不击舟。
此心元自不惊鸥。
卧看骇浪与天浮。
对月只应频举酒，临风何必更搔头。
暝烟多处是神州。
方舡载酒下江东。
箫鼓喧天浪拍空。
万山紫翠映云重。
拟看岳阳楼上月，不禁石首岸头风。
作笺我欲问龙公。
罗袜生尘洛浦东。
美人春梦琐窗空。
眉山蹙恨几千重。
海上蟠桃留结子，渥洼天马去追风。
不须多怨主人公。
一片西飞一片东。
高情已逐落花空。
旧欢休问几时重。
结习正如刀舐蜜，扫除须著絮因风。
请君持此问庞公。
妒妇滩头十八姨。
顾狂无赖占佳期。
唤它滕六把春欺。
孱愁莺莺并燕燕，恓惶柳柳与梅梅。
东君独自落便宜。
行尽潇湘到洞庭。
楚天阔处数峰青。
旗梢不动晚波平。
红蓼一湾纹缬乱，白鱼双尾玉刀明。
夜凉船影浸疏星。
同是瀛洲册府仙。
只今聊结社中莲。
胡笳按拍酒如川。
唤起封姨清晚景，更将荔子荐新圆。
从今三夜看婵娟。
只说闽山锦绣帏。
忽从团扇得生枝。
绉红衫子映丰肌。
春线应怜壶漏永，夜针频见烛花摧。
尘飞一骑忆来时。
滟滟湖光绿一围。
修林断处白鸥飞。
天机云锦蘸空飞。
乞我百弓真可老，为公一饮醉忘归。
扁舟日日弄晴晖。
稳泛仙舟上锦帆。
桃花春浪舞清湾。
寿星相伴到人间。
黄石公传三百字，西王母授九霞丹。
银潢有路接三山。
北苑春风小凤团。
炎州沈水胜龙涎。
殷勤送与绣衣仙。
玉食乡来思苦口，芳名久合上凌烟。
天教富贵出长年。
霜日明霄水蘸空。
鸣鞘声里绣旗红。
淡烟衰草有无中。
万里中原烽火北，一尊浊酒戍楼东。
酒阑挥泪向悲风。
宫柳垂垂碧照空。
九门深处五云红。
朱衣只在殿当中。
细捻丝梢龙尾北，缓携纶旨凤池东。
阿婆三五笑春风。
日暖帘帏春昼长。
纤纤玉指动抨床。
低头佯不顾檀郎。
豆蔻枝头双蛱蝶，芙蓉花下两鸳鸯。
壁间闻得唾茸香。
射策金门记昔年。
又交藩翰入陶甄。
不妨衣钵再三传。
粉泪但能添楚竹，罗巾谁解击吴船。
捧杯犹愿小留连。
铃索声干夜未央。
曲阑花影步凄凉。
莫道岭南冬更暖。
君看。
梅花如雪月如霜。
见说墙西歌吹好，玉人扶坐劝飞觞。
老子婆婆成独冷。
谁省。
自挑寒灺自添香。
谈子醉，独立睨东风。
未试玉堂挥翰手，只今楚泽钓鱼翁。
万事举杯空。
谋一笑，一笑与君同。
身老南山看射虎，眼高四海送飞鸿。
赤岸晚潮通。
朝元去，深殿扣瑶钟。
天近月明黄道冷，参回斗转碧霄空。
身在九光中。
风露下，环佩响丁东。
玉案烧香萦翠凤，松坛移影动苍龙。
归路海霞红。
轻黄淡绿。
可人风韵闲装束。
多情早是眉峰蹙。
一点秋波，闲里觑人毒。
桃花庭院光阴速。
铜鞮谁唱大堤曲。
归时想是樱桃熟。
不道秋千，谁伴那人蹴。
朔风弄月吹银霰。
帘幕低垂三面。
酒入玉肌香软。
压得寒威敛。
檀槽乍捻么丝慢。
弹得相思一半。
不道有人肠断。
犹作声声颤。
试问梅何处好，与君藉草携壶。
西园清夜片尘无。
一天云破碎，两树玉扶疏。
谁厌昭华吹古怨，散花便满衣裾。
只疑幽梦在清都。
星稀河影转，霜重月华孤。
试问宜楼楼下竹，年来应长新篁。
使君五岭又三湘。
旧游知好在，熟处更难忘。
尚念论心舒歗否，只今湖海相望。
遥怜阴过酒尊凉。
举觞须酹我，门外是清江。
丝金缕翠幡儿小。
裁罗捻线花枝袅。
明日是新春。
春风生鬓云。
吴霜看点点。
愁里春来浅。
只愿此花枝。
年年长带伊。
庭叶翻翻秋向晚。
凉砧敲月催金剪。
楼上已清寒。
不堪频倚栏。
邻翁开社瓮。
唤客情应重。
不醉且无归。
醉时归路迷。
恰则春来春又去。
凭谁说与春教住。
与问坐中人。
几回迎送春。
明年春更好。
只怕人先老。
春去有来时。
愿春长见伊。
东风约略吹罗幕。
一檐细雨春阴薄。
试把杏花看。
湿红娇暮寒。
佳人双玉枕。
烘醉鸳鸯锦。
折得最繁枝。
暖香生翠帏。
玉龙细点三更月。
庭花影下余残雪。
寒色到书帏。
有人清梦迷。
墙西歌吹好。
烛暖香闺小。
多病怯杯觞。
不禁冬夜长。
雪消墙角收灯后。
野梅官柳春全透。
池阁又东风。
烛花烧夜红。
一尊留好客。
敧尽阑干月。
已醉不须归。
试听乌夜啼。
蘼芜白芷愁烟渚。
曲琼细卷江南雨。
心事怯衣单。
楼高生晚寒。
云鬟香雾湿。
翠袖凄余泣。
春去有来时。
春从沙际归。
十年长作江头客。
樯竿又挂西风席。
白鸟去边明。
楚山无数青。
倒冠仍落佩。
我醉君须醉。
试问识君不。
青山与白鸥。
乳羝属国归来早。
知君胆大身犹小。
一节不须论。
功名看致君。
镇西楼上酒。
父老为公寿。
晚祝太夫人。
年年对诏新。
胭脂浅染双珠树。
东风到处娇无数。
不语恨厌厌。
何人思故园。
故园花烂熳。
笑我归来晚。
我老只思归。
故园花雨时。
问讯湖边春色，重来又是三年。
东风吹我过湖船。
杨柳丝丝拂面。
世路如今已惯，此心到处悠然。
寒光亭下水如天。
飞起沙鸥一片。
风定滩声未已，雨来篷底先知。
岸边杨柳最怜伊。
忆得船儿曾系。
湖雾平吞白塔，茅檐自有青旗。
三杯村酒醉如泥。
天色寒呵且睡。
冉冉寒生碧树，盈盈露湿黄花。
故人玉节有光华。
高会仍逢戏马。
万事只今如梦，此身到处为家。
与君相遇更天涯。
拚了茱萸醉把。
诸老何烦荐口，先生自简渊衷。
千年圣学有深功。
妙处无非日用。
已授一编圯下，却须三顾隆中。
鸿钧早晚转春风。
我亦从君贾勇。
慈母行封大国，老仙早上蓬山。
天怜阴德遍人间。
赐与还丹七返。
莫问清都紫府，长教绿鬓朱颜。
年年今日彩衣斑。
兄弟同扶酒盏。
盖未知其事，重为感叹，赋此不识平原太守，向来水北山人。
世间功业谩亏成。
华发萧萧满镜。
幸有田园故里，聊分风月江城。
西湖西畔晚波平。
袖手时来照影。
楼外疏星印水，楼头画烛烘帘。
凭高举酒恨厌厌。
征路虚无指点。
酒兴因君开阔，山容向我增添。
一钩新月弄纤纤。
浓雾花房半敛。
满载一船秋色，平铺十里湖光。
波神留我看斜阳。
放起鳞鳞细浪。
明日风回更好，今宵露宿何妨。
水晶宫里奏霓裳。
准拟岳阳楼上。
窗户青红尚湿，主人已作归期。
坐中宾客尽邹枚。
盛事它年应记。
别酒深深但劝，离歌缓缓休催。
扁舟明日转清溪，好月相望千里。
汉铸九金神鼎，隋书小字莲经。
刚风劫火转青冥。
护守应烦仙圣。
昨梦归来帝所，今朝寿我亲庭。
只将此宝伴长生。
谈笑中原底定。
夕尽伐去落日熔金万顷，晴岚洗剑双锋。
紫枢元是黑头公。
佳处因君愈重。
分得湖光一曲，唤回庐岳千峰。
清尊今夜偶然同。
早晚商岩有梦。
畴昔通家事契，只今寸镇交承。
起居枢密太夫人。
绿鬓斑衣相映。
乞得神仙九酝，祝教福禄千春。
台星直上寿星明。
长见门阑鼎盛。
佳人绝妙。
不惜千金频买笑。
燕姹莺娇。
始遣清歌透碧霄。
主人好事。
更倒一尊留客醉。
我醉思家。
月满南池欲漾花。
一尊留夜。
宾蜡烘帘光激射。
冻合铜壶。
细听冰帘夜剪酥。
清愁冉冉。
酒唤红潮登玉脸。
明日重看。
玉界琼楼特地寒。
江头送客。
枫叶荻花秋索索。
弦索休弹。
清泪无多怕湿衫。
故人相遇。
不醉如何归得去。
我醉忘归。
烟满空江月满堤。
春如有意。
未接年华春已至。
春事还新。
多得年时五日春。
春郊便绿。
只向腊前春已足。
屈指元宵。
正是新春二十朝。
慈闱生日。
见说今年年九十。
戏彩盈门。
大底孩儿七个孙。
人间喜事。
只这一般难得似。
愿我双亲。
都似君家太淑人。
吹箫泛月。
往事悠悠休更说。
拍碎琉璃。
始觉从前万事非。
清齐净戒。
休作断肠垂泪债。
识破嚣尘。
作个逍遥物外人。
枷花搦柳。
知道东君留意久。
惨绿愁红。
憔悴都因一夜风。
轻狂蝴蝶。
拟欲扶持心又怯。
要免离披。
不告东君更告谁。
吹香嚼蕊。
独立东风里。
玉冻云娇天似水。
羞杀夭桃秾李。
如今见说阑干。
不禁月冷霜寒。
垅上驿程人远，楼头戍角声干。
向来省户。
谋国参伊吕。
暂借良筹非再举。
谈笑肃清三楚。
良辰上客徜佯。
奏遍犹记传香。
此日一尊相属，它时同在岩廊。
四到蕲州，今年更是逢重九。
应时纳祐。
随分开尊酒。
屡舞婆娑，醉我平生友。
休回首。
世间何有。
明月疏疏柳。
绮燕高张，玉潭月丽玻璃满。
旆霞行卷。
无复长安远。
夏木阴阴，路袅薰风转。
空留恋。
细吹银管。
别意随声缓。
萱草榴花，画堂永书风清暑。
麝团菰黍。
助泛菖蒲醑。
兵辟神符，命续同心缕。
宜欢聚。
绮筵歌舞。
岁岁酬端午。
雪月最相宜，梅雪都清绝。
去岁江南见雪时，月底梅花发。
今岁早梅开，依旧年时月。
冷艳孤光照眼明，只欠些儿雪。
晚烟斜日思悠悠。
西北有高楼。
十分准拟明月，还似去年游。
飞玉斝，卷琼钩。
唤新愁。
姮娥贪共，暮雨朝云，忘了中秋。
乱红深紫过群芳。
初欲减春光。
花王自有标格，尘外锁韶阳。
留国艳，问仙乡。
自天香。
翠帷遮日，红烛通宵，与醉千场。
曾到蕲州不，人人说使君。
使君才具合经纶。
小试边城、早晚上星辰。
佳节重阳近，清歌午夜新。
举杯相属莫辞频。
后日相思、我已是行人。
人物羲皇上，诗名沈谢间。
漫郎元自谩为官。
醉眼瞢腾、只拟看湘山。
小隐今成趣，邻翁独往还。
野堂梅柳尚春寒。
且趁华灯频泛、酒船宽。
柳丝无力。
冉冉萦愁碧。
系我船儿不住，楚江上、晚风急。
棹歌休怨抑。
有人离恨极。
说与归期不远，刚不信、泪偷滴。
元宵节。
凤楼相对鳌山结。
鳌山结。
香尘随步。
柳梢微月。
多情又把珠帘揭。
游人不放笙歌歇。
笙歌歇。
晓烟轻散，帝城宫阙。
归。
十万人家儿样啼。
公归去，何日是来时。
归。
猎猎薰风颭绣旗。
拦教住，重举送行杯。
归。
数得宣麻拜相时。
秋前后，公衮更莱衣。
天上掌纶手，阃外折冲才。
发踪指示，平荡全楚息氛埃。
缓带轻裘多暇，燕寝森严兵卫，香篆几徘徊。
襦袴见歌咏，桃李藉栽培。
紫泥封，天笔润，日边来。
趣装入觐，行矣归去作盐梅。
祖帐不须遮道，看取眉间一点，喜气人尊罍。
此去沙堤路，平步上三台。
客里送行客，常苦不胜情。
见公秣马东去，底事却欣欣。
不为青毡俯拾，自是公家旧物，何必更关心。
且喜谢安石，重起为苍生。
圣天子，方侧席，选豪英。
日边仍有知已，应剡荐章间。
好把文经武略，换取碧幢红旆，谈笑扫胡尘。
勋业在此举，莫厌短长亭。
拥貔貅万骑，聚千里、铁衣寒。
正玉帐连云，油幢映日，飞箭天山。
锦城起方面重，对筹壶、尽日雅歌闲。
休遣沙场虏骑，尚余匹马空还。
那看。
更值春残。
斟绿醑、对朱颜。
正宿雨催红，和风换翠，梅小香慳。
牙旗渐西去也，望梁州、故垒暮云间。
休使佳人敛黛，断肠低唱阳关。
一舸凌风，斗酒酹江，翩然乘兴东游。
欲吐平生孤愤，壮气横秋。
浩荡锦囊诗卷，从容玉帐兵筹。
有当时桥下，取履仙翁，谈笑同舟。
先贤济世，偶耳功名，事成岂为封留。
何况我、君恩深重，欲报无由。
长望东南气王，从教西北云浮。
断鸿万里，不堪回首，赤县神州。
可意黄花人不知，黄花标格世间稀。
园葵裛露迎朝日，槛菊迎霜媚夕霏。
芍药好，是金丝。
绿藤红刺引蔷薇。
姚家别有神仙品，似着天香染御衣。
晓来江上荻花秋。
做弄个离愁。
半竿残日，两行珠泪，一叶扁舟。
须知此去应难遇，直待醉方休。
如今眼底，明朝心上，后日眉头。
清宫初入韶华管。
宫叶秋声满。
满庭芳草月婵娟。
想见明朝喜色、动天颜。
持杯满劝龙头客。
荣遇时难得。
词源三峡泻瞿塘。
便是醉中空去、也无妨。
史君家枕吴波碧。
朱门铺手摇双戟。
也到岭边州。
真成汗漫游。
归期应不远。
趁得东江暖。
翁媪雪垂肩。
双双平地仙。
罨画楼前初立马，隔帘笑语相亲。
铅华洗尽见天真。
衫儿轻罩雾，髻子直梳云。
翠叶银丝簪末利，樱桃淡注香唇。
见人不语解留人。
数杯愁里酒，两眼醉时春。
我是临川旧史君。
而今欲作岭南人。
重来辽鹤事犹新。
去路政长仍酷暑，主公交契更情亲。
横秋阁上晚风匀。
康乐亭前种此君。
重来风月苦留人。
儿童竹马笑谈新。
今代孟士仍好客，政成归去眷方新。
十眉环坐晚妆匀。
十里轻红自笑，两山浓翠相呼。
意行着脚到精庐。
借我绳床小住。
解饮不妨文字，无心更狎鸥鱼。
一声长啸暮烟孤。
袖手西湖归去。
天一角。
南枝向我情如昨。
情如昨。
水寒烟淡，雾轻云薄。
吹花嚼蕊愁无托。
年华冉冉惊离索。
惊离索。
倩春留住，莫教摇落。
湓浦从君已十年。
京江仍许借归船。
相逢此地有因缘。
十万貔貅环武帐，三千珠翠入歌筵。
功成去作地行仙。
碧云风月无多。
莫被名缰利锁。
白玉为车，黄金作印，不恋休呵。
争如对酒当歌。
人是人非恁么。
年少甘罗，老成吕望，必竟如何。
万里去担簦，谁识新丰旅。
好事些儿说与郎，奴是姮娥侣。
若到广寒宫，但道奴传语。
待我仙郎折桂枝，拣个高枝与。
草底蛩吟。
烟横水际，月淡松阴。
荷动香浓，竹深凉早，销尽烦襟。
发稀浑不胜簪。
更客里、吴霜暗侵。
富贵功名，本来无意，何况如今。
香佩分紫绣囊。
野塘波急折鸳鸯。
春风灞岸空回首，落日西陵更断肠。
雪下哦诗怜谢女，花间为令胜潘郎。
从今千里同明月，再约园时拜夜香。
相春堂上闻莺语。
正花柳、芳菲处。
有底尊前欢且舞。
满堂宾客，紫泥丹诏，衮衮烟霄路。
君王天纵资仁武。
要尺棰、平骄虏。
思得英雄亲驾驭。
将军行矣，九重虚宁，谈笑清寰宇。
海云四敛，太清楼、极目一天秋色。
明月飞来云雾尽，城郭山川历历。
良夜悠悠，西风袅袅，银汉冰轮侧。
云霓三弄，广寒宫殿长笛。
偏照紫府瑶台，香笼玉座，翠霭迷南北。
天上人间凝望处，应有乘风归客。
露滴金盘，凉生玉宇，满地新霜白。
壶中清赏，画檐高挂虚碧。
风帆更起，望一天秋色，离愁无数。
明日重阳尊酒里，谁与黄花为主。
别岸风烟，孤舟灯火，今夕知何处。
不如江月，照伊清夜同去。
船过采石江边，望夫山下，酌水应怀古。
德耀归来虽富贵，忍弃平生荆布。
默想音容，遥怜儿女，独立衡皋暮。
桐乡君子，念予憔悴如许。
雄风豪雨，时节清明近。
帘幕起轻寒，暖红炉、笑翻灰烬。
阴藏迟日，欲验几多长，绣工慵，围棋倦，香篆频销印。
茂林芳径，绿变红添润。
桃杏意酣酣，占前头、一番花信。
华堂尊酒，但作艳阳歌，禽声喜，流云尽，明日游俊。
春入园林，花信总诸迟速。
听鸣禽、稍迁乔木。
夭桃弄色，海棠芬馥。
风雨齐，芳径草心频绿。
禊事才过，相次禁烟追逐。
想千岁、楚人遗俗。
青旗沽酒，各家炊熟。
良夜游明月胜烧花烛。
烂烂明霞红日暮。
艳艳轻云，皓月光初吐。
倾国倾城恨无语。
彩鸾祥凤来还去。
爱花常为花留住。
今岁风光，又是前春处。
醉倒扶归也休诉。
习池人笑山翁语。
红白莲房生一处。
雪肌霞艳难为喻。
当是神仙来紫府。
双禀赋。
人间相见犹相妒。
清雨轻烟凝态度。
风标公子来幽鹭。
欲遣微波传尺素。
歌曲误。
醉中自有周郎顾。
听话危亭句景。
芳郊迥、草长川永。
不待崇冈与峻岭。
倚栏杆，望无穷，心已领。
万事浮云影。
最旷阔、鹭闲鸥静。
好是炎天烟雨醒。
柳阴浓，芰荷香，风日冷。
桃换肌肤菊换妆。
只疑春色到重阳。
偷将天上千年艳，染却人间九日黄。
新艳冶，旧风光。
东篱分付武陵香。
尊前醉眼空相顾，错认陶潜是阮郎。
人物风流册府仙。
谁教落魄到穷边。
独班未引甘泉伏，三峡先寻上水船。
斟楚酒，扣湘弦。
竹枝歌里意凄然。
明时合下清猿泪，闲日须题采凤笺。
落霞残照横西阁。
阁西横照残霞落。
波浅戏鱼多。
多鱼戏浅波。
手携行客酒。
酒客行携手。
肠断九歌长。
长歌九断肠。
渚莲红乱风翻雨。
雨翻风乱红莲渚。
深处宿幽禽。
禽幽宿处深。
淡妆秋水鉴。
鉴水秋妆淡。
明月思人情。
情人思月明。
晚花残雨风帘卷。
卷帘风雨残花晚。
双燕语虚窗。
窗虚语燕双。
睡醒风惬意。
意惬风醒睡。
谁与话情诗。
诗情话与谁。
白头人笑花间客。
客间花笑人头白。
年去似流川。
川流似去年。
老羞何事好。
好事何羞老。
红袖舞香风。
风香舞袖红。
路尽湘江水，人行瘴雾间。
昏昏西北度严关。
天外一簪初见、岭南山。
北雁连书断，秋霜点鬓斑。
此行休问几时还。
唯拟桂林佳处、过春残。
风柳摇丝花缠枝。
满目韶辉。
离鸿过尽百劳飞。
都不似、燕来归。
旧来王谢堂前地，情分独依依画梁雕拱启朱扉。
看双舞、羽人衣。
风生杜若洲，日暮垂杨浦。
行到田田乱叶边，不见凌波女。
独自倚危栏，欲向荷花语。
无奈荷花不应人，背立啼红雨。
秩秩宾筵，玉潭春涨玻璃满。
旆霞风卷。
可但长安远。
夏木成阴，路袅薰风转。
空留恋。
细吹银管。
别意随声缓。
闷来无那，暗数尽、残更不寐。
念楚馆香车，吴溪兰棹，多少愁云恨水。
阵阵回风吹雪霰，更旅雁、一声沙际。
想静拥孤衾，频挑寒灺，数行珠泪。
凝睇。
傍人笑我，终朝如醉。
便锦织回鸾，素传双鲤，难写衷肠密意。
绿鬓点霜，玉肌消雪，两处十分憔悴。
争忍见，旧时娟娟素月，照人千里。
秋满离源，瘴云净、晓山如簇。
动远思、空江小艇，高丘乔木。
策策西风双鬓底，晖晖斜日朱栏曲。
试侧身、回首望京华，迷南北。
思归梦，天边鹄。
游宦事，蕉中鹿。
想一年好处，砌红堆绿。
罗帕分柑霜落齿，冰盘剥芡珠盈掬。
倩春织、缕鲙捣香齑，新篘熟。
红尘冉冉长安路。
看风度、凝然去。
唱彻阳关留不住。
甘棠庭院，芰荷香渚。
尽是相思处。
龟鱼从此谁为主。
好记江湖断肠句。
万斛离愁休更诉。
洞庭烟棹，楚楼风露。
去作为霖雨。
清都绛阙，我自经行惯。
璧月带珠星，引钧天、笙箫不断。
宝簪瑶佩，玉立拱清班。
天一笑，物皆春，结得清虚伴。
还丹九转。
凡骨亲会换。
携剑到人间，偶相逢、依然青眼。
狂歌醉舞，心事有谁知，明月下，好风前，相对纶巾岸。
蟠桃一熟九千年。
仙家春色无边。
画堂日暖卷非烟。
昼永风妍。
看取疏封汤沐，何妨频棹觥船。
方瞳绿发对儒仙。
岁岁尊前。
重阳时节。
满城风雨，更催行色。
陇树寒轻，海山秋老，清愁如织。
一杯莫惜留连，我亦是、天涯倦客。
后夜相思，水长山远，东西南北。
今年元夕。
探尽江梅，都无消息。
草市梢头，柳庄深处，雪花如席。
一尊邻里相过，也随分、移时换节。
玉辇端门，红旗夜市，凭君休说。
溪南溪北。
玉香消尽，翠娇无力。
月淡黄昏，烟横清晓，都无消息。
无聊更绕空枝，断魂远、重招怎得。
驿使归来，戍楼吹断，空成恓恻。
琪树间瑶林。
春意深深。
梅花还被晓寒禁。
竹里一枝斜向我，欲诉芳心。
楼外卷重阴。
玉界沉沉。
何人低唱醉泥金。
掠水飞来双翠碧，应寄归音。
溪练写寒林。
云重烟深。
楼高风恶酒难禁。
徙倚阑干谁共语，江上愁心。
清兴满山阴。
鸿断鱼沉。
一书何啻直千金。
独抚瑶徽弦欲断，凭寄知音。
光尘扑扑。
宫柳低迷绿。
斗鸭阑干春诘曲。
帘额微风绣蹙。
碧云青翼无凭。
困来小倚银屏。
楚梦未禁春晚，黄鹂犹自声声。
吹香嚼蕊。
独立东风里。
玉冻云娇天似水。
羞杀夭桃秾李。
如今见说阑干。
不禁月冷霜寒。
垅上驿程人远，楼头戍角声干。
英姿慷慨。
独立风尘外。
湖海平生豪气在。
行矣云龙际会。
充庭兰玉森森。
一觞共祝脩龄。
此地去天尺五，明年持橐西清。
向来省户。
谋国参伊吕。
暂借良筹非再举。
谈笑肃清三楚。
良辰上客徜徉。
奏篇犹记传香。
此日一尊相属，它时同在岩廊。
远山眉黛横，媚柳开青眼。
楼阁断霞明，帘幕春寒浅。
杯延玉漏迟，烛怕金刀剪。
明月忽飞来，花影和帘卷。
小楼重。
下帘栊。
万点芳心绿间红。
秋千图画中。
草茸茸。
柳松松。
细卷玻璃水面风。
春寒依旧浓。
醉痕潮玉。
爱柔英未吐，露花如簇。
绝艳矜春，分流芳金谷。
风梳雨沐。
偏只欠、夜阑清淑。
杜老情疏，黄州恨冷，谁怜幽独。
三月灞桥烟共雨。
拂拂依依飞到处。
雪球轻飏弄精神，扑不住。
留不住。
常系柔肠千万缕。
只恐舞风无定据。
容易着人容易去。
肯将心绪向才郎，待拟处。
终须与。
作个罗帏收拾取。
日日青楼醉梦中。
不知楼外已春浓。
杏花未遇疏疏雨，杨柳初摇短短风。
扶画鷁，跃花骢。
涌金门外小桥东。
行行又入笙歌里，人在珠帘第几重。
金节照南国，画戟壮陪都。
严谯鼓角霜晓，雄胜压全吴。
葱茜采香古径，缥缈折梅新奏，春事早关渠。
谁识使君意，行乐与民俱。
披绣幌，薰宝篆，引琼酥。
黄堂当暇，宾幕谈笑足欢娱。
看取十行丹诏，遥指五云深处，归路接亨衢。
玉佩映鸳缀，不老奉轩虞。
上马趣携酒，送客古朱方。
秋风斜日山际，低草见牛羊。
酩酊不知更漏，但见横江白露，清映月如霜。
平睨广寒殿，谁说路歧长。
醉还醒，时起舞，念吾乡。
江山尔尔，回首千载几兴亡。
一笑书生事业，谁信管城居士，不换碧油幢。
好在中冷水，击楫奏伊凉。
落日暝云合，客子意如何。
定知今日，封六巽二弄干戈。
四望际天空阔，一叶凌涛掀舞，壮志未消磨。
为向吴儿道，听我扣舷歌。
我常欲，利剑戟，斩蛟龟。
胡尘未扫，指挥壮士挽天河。
谁料半生忧患，成就如今老态，白发逐年多。
对此貌无恐，心亦畏风波。
微雨眼明处，春信著南枝。
百花头上消息，为我赴襟期。
松下凌霜古干，竹外横窗疏影，同是岁寒姿。
唤取我曹赏，莫使俗流知。
对风前，看雪后，总相宜。
碧天如洗，何许羌笛月边吹。
一段出群标格，合得水仙兄事，千古豫章诗。
鼎鼐付佳实，终待麦秋时。
飞雪已传信，端叶未分枝。
莫嫌开晚，前月曾付小春期。
谁道梳风洗雨，不许调脂弄粉，容易涴天姿。
眼界未多见，鼻观已先知。
昔西湖，今北客，各从宜。
要渠烂熳，趣得暖律为渠吹。
犹记石亭攀折，浑似扬州观赏，清兴欲寻诗。
三嗅不离手，如得和遍时。
今夕定何夕，今夕岁还除。
团栾儿女，尽情灯火照围炉。
但惜年从节换，便觉身随日老，踪迹尚沈浮。
万事古如此，聊作旧桃符。
任东风，吹缟鬓，戏臞儒。
韶颜壮齿，背人去似隙中驹。
杯酌犹倾腊酒，漏箭已传春夜，何处不歌呼。
惟愿长穷健，命酹且欢娱。
楼观数南国，烟雨压东州。
溪山雄胜，天开图画肖瀛洲。
我破瀛洲客梦，来剖仙都符竹，乐岁又云秋。
聊作幻师戏，肯遗后人愁。
趁佳时，招我辈，共凝眸。
君侯胸次邱壑，意匠付冥搜，刻日落成华栋，对月难并清景，千丈素光流。
老子兴何极，小子趣觥筹。
畴昔方壶游戏地，群仙步履相从。
明黄衫子御西风。
佩环金错落，羽葆翠璁珑。
骑鹄翩然归去路，吹箫横度青峰。
夜深河汉冷秋容。
前驱香十里，飘堕月轮东。
一天春意，趁东皇幽赏，重飞端叶。
造物有心成伟观，来伴红蕖开彻。
桂魄初圆，梅腮全放，节物俱奇绝。
冷官门巷，望中北固楼堞。
遐想篷底高人，拥衾无寐，九曲肠增结。
我亦低窗翻蠹纸，失喜瑶花盈尺。
拥鼻孤吟，搔头危坐，所欠惟佳客。
须君来此，脸纹相对生缬。
烟雨溟溟趁落成。
只应天欲称佳名。
万丝明灭青山映，匹素浓纤氵录水萦。
民亦乐，美能并。
酒杯莫惜十分倾。
要知社下平生志，觞政聊须为主盟。
九天圆月。
香尘碎玉，素涛翻雪。
石乳香甘，松风汤嫩，一时三绝。
清宵好尽欢娱，奈明日、扶头怎说。
整顿秃山，殷勤春露，余甘齿颊。
晦庵四至似天宽。
生计有心田。
闲弄炉薰茗碗，困寻纸帐蒲团。
商山橘隐，须弥芥纳，容与湖天。
谁笑先生贫窭，东篱无数金钱。
杜鹃只管催归去。
知渠教我归何处。
故国泪生痕。
那堪枕上闻。
严装吾已具。
泛宅吴中路。
弭棹唤东邻。
江东日暮云。
云，三秋桂子，山名载于图经，余顷为郡掾，尝见之晦庵老子修行久。
问禅金粟曾回首。
截竹是禅机。
吹破粟玉枝。
西湖秋好处。
承得昭阳露。
香透月轮低。
来薰打坐时。
四时皆有司花女。
杪秋犹见花如许。
想得紫金丹。
工夫造化间。
春莺留弱羽。
更渍蔷薇露。
莫取落英餐。
留供醉眼看。
宋玉应当久断肠。
满城风雨近重阳。
年年戏马忆吾乡。
催促东篱金蕊放，佳人更绣紫萸囊。
白衣才到共飞觞。
窗户风薰端午，楼台月满中秋。
阴晴寒暑总无忧。
几事不如重九。
落帽何羞种种，看山都付悠悠。
黄花已作醉乡游。
梦觉黄花在手。
南国一分春色，东窗八面光风。
女兄欢笑酒尊同。
满眼儿孙群从。
但愿年愈百岁，何妨时醉千钟。
朱颜绿发照青铜。
要看如龙如凤。
庭户晓光中，帘幕秋光里。
曲沼绮疏横，几处新妆洗。
红脸露轻匀，翠袖风频倚。
鸾鉴不须开，自有窗前水。
温柔属东南，和冷经三五。
几夜德星明，果应荀陈聚。
分虎屈雄姿，展骥淹遐步。
除诏已涂芝，便看朝天去。
今年菊早。
想到重阳花正好。
玉冷金寒。
全似东篱挹露看。
色庄香重。
直与梅花堪伯仲。
待唤渊明。
三友相从盖为倾。
谁将翡翠。
闲屑黄金摅巧思。
缀就花钿。
飞上秋云入鬓蝉。
一枝斜倚。
披拂香风多少意。
午镜重匀。
娇额妆成宫样新。
更生观尽。
双璧蒹葭那敢并。
四海无人。
笑语从容许我亲。
平生此客。
复与太丘登醉白。
病里颦眉。
贪看惺惺骑马归。
新凉襟袂冷然。
乍晴天。
风送谁家羌管、月便娟。
云散尽，秋空碧，玉色悬。
洗耳时听三弄、等团圆。
佳人偏爱菊花天。
玉钗金附蝉。
歌声缥缈紫云边。
博山沈水烟。
须斗酒，泛觥船。
乃翁能百遍。
高堂此会看年年。
夜深人醉眠。
春山寂。
佳人凝笑山南陌。
山南陌。
东风寒浅，绛罗衫窄。
阑干倚处云如幕。
晚来雨过胭脂滴。
胭脂滴。
啼妆难劝，且须欢伯。
莺花寂。
为渠游冶长安陌。
长安陌。
今朝风景，酒肠宽窄。
锦茵闲把薰笼幂。
嫩红倚绿娇如滴。
娇如滴。
古今高咏，老泉仙伯。
香雪弄春妍，柳外黄昏池阁。
要看月华相映，卷东风帘幕。
更倾壶酒伴芳姿，名字胜桑落。
直与岭梅兄弟，是醍醐酥酪。
梨花过雨，已是春强半，花恼欲颠狂，兴浑在、秋千架畔。
搔头无语，斜日上帘栊，飞上下，语呢喃，又见双双燕。
鱼吹细浪，镜面摇歌扇。
藉草倒芳尊，衬香茵、落红千片。
追奔蜗角，回首醉初醒，逢节物，且欢娱，莫待流年换。
春事忆松江，江上花无数。
一枕匆匆醉梦中，芳草臞庵路。
携手度虹梁，洗眼看渔具。
盐豉莼羹是处无，早买扁舟去。
芍药斗新妆，杨柳飞轻雪。
著意留连不放春，已向东皇说。
况是谪仙家，自有长生诀。
方士呼来借玉蟾，要吸杯中月。
疏烟明淡雨膏如。
青入烧痕初。
开到无言桃李，春事喜敷腴。
随杖履，有琴书。
酒盈壶。
风前花下，睡起醒时，着我篮舆。
政余春眷眷，首夏骎骎，清和时候。
晓色曈昽，瑞霭凝轩牖。
著子青梅，袅枝红药，物物俱情厚。
绿绮朱弦，檀槽铁拨，华堂称寿。
季父高怀，庆钟吾姊，富贵长年，自应兼有。
更看诸郎，谢砌芝兰秀。
蚤晚成名，雁行亲膝，无忌胜如舅。
沆瀣朝霞，蓬莱弱水，酿为春酒。
秋意生何许。
对玉钩、微云避舍，素风吹暑。
银汉桥成天路稳，乾鹊声声媚妩。
送仙仗、年年须度。
离合悲欢多少话，想今宵、缱绻难深诉。
千古恨，无新故。
聊须作意成欢绪。
为佳时、金针戏把，翠觞频举。
莫念匆匆轻掺袂，天上元无间阻。
况好是、新凉庭户。
倦客天涯嗟老大，趁珠帘、绣额高楼处。
乞些巧，调儿女。
年光箭脱无留计。
才过立春还守岁。
要知一岁已寻侬，听打个惊人喷嚏。
椒盘荐寿休辞醉。
坐听爆竹浑无寐。
明朝末后饮屠苏，白发从渠相点缀。
和气作春妍。
已作寒归塞地天。
岁月翩翩人老矣，华颠。
胆冷更长自不眠。
节物映椒盘。
柏酒香浮白玉船。
捧劝大家相祝愿，何言。
但愿今年胜去年。
一雁破空碧，秋满荻花洲。
淮山淡扫，欲颦眉黛唤人愁。
落日归云天外，目断清江无际，浩荡没轻鸥。
有恨寄流水，无泪学羁囚。
望石城，思东府，话西州。
平芜千里，古来佳处几回秋。
歌舞当年何在，罗绮一时同尽，梦幻两悠悠。
杯到莫停手，唯酒可忘忧。
人物冠江左，正始有遗音。
谪仙风味，洒然那受一尘侵。
倚马文章天与，霏屑谈辞云委，宣室为虚襟。
小驻外台节，聊屈济时心。
记长庚，曾入梦，恰而今。
橙黄橘绿，可人风物是秋深。
九日明朝佳节，得得天教好景，供与醉时吟。
从此寿千岁，一岁一登临。
彩舰驾飞鹢，帆影漾江乡。
肥梅天气，一声横玉换新阳。
惊起沙汀鸥鹭，点破暮天寒碧。
极目楚天长。
一抹残霞外，云断水茫茫。
逆清风，歌白雪，和沧浪。
枕流亭馆，昔年行处半荒凉。
我欲骖风游戏，收拾烟波佳景，一一付词章。
闻说洞天好，何处水中央。
楚甸云收，歌舞地、依然江渚。
嗟往事、豪华无限，梦回何许。
翠被那知思玉度，绣褂谩说为行雨。
悄不禁、俯仰一凄凉，成千古。
吴蜀会，襟喉处。
据胜势，开天府。
著诗书元帅，笑变尊俎。
步障月明翻鼓吹，华榱雾湿披窗户。
把胜游、都与旧风光，湔尘土。
平楚苍然，烟霭外、飞鸿冥灭。
身老矣、登临感慨，几时当彻。
痛饮从教吹帽落，悲歌莫系壶边缺。
自人生、任运复何为，伤情切。
功名事，休谩说。
渠有命，谁工拙。
且随宜斗健，强酬佳节。
九月从今知几度，试看镜里头如雪。
向醉中、赢取万缘空，真蝉脱。
江城梅柳，惯得春先处。
催趁风光上歌舞。
见九衢、车马流水如龙，喧笑语，罗绮香尘载路。
欢娱多暇日，尊俎风流，重见承平旧官府。
有多少、佳丽事，堕珥遗簪，芳径里，瑟瑟珠玑翠羽。
好惜取、韶华醉连宵，更莫待、收灯酒阑人去。
花中忧物，欲赋无佳句。
深染燕脂浅含露。
被春寒无赖，不放全开，才半吐，翻与留连妙处。
人间称绝色，倾国倾城，试问太真似花否。
最娉婷，偏艳冶，百媚千娇，谁道许，须要能歌解舞。
算费尽、春工到开时，甚却付、连宵等闲风雨。
丰肌腻体，雅淡仍娇贵。
不与群芳竞姝丽。
向琼林珠殿，独占春风，仙仗里，曾奉三宫燕喜。
低回如有恨，失意含羞，乐事繁华竟谁记。
应怜我，空老去，无句酬伊，吟未就，不觉东风又起。
镇独立黄昏怯轻寒，这情绪、年年共花憔悴。
以自见云雨趁轻寒，风作秋声，燕归雁来。
动天涯羁思，登山临水，惊心节物，极目烟埃。
客里逢君，才同一笑，何遽言归如此哉。
别离久，算不应兴尽，却棹船回。
主人下榻高斋。
更点检笙歌频宴开。
便留连不到，迎春见柳，也须小驻，度腊观梅。
花上盈盈，闺中脉脉，应念胡麻正好栽。
从教去，正危阑望断，小倚徘徊。
梅妆竹外。
未洗唇红退。
酥脸腻，檀心碎。
临溪闲自照，爱雪春犹带。
沙路晓，亭亭浅立人无对。
似恨谁能会。
迟见江头盖。
和鼎事，终应在。
落残知未免，韵胜何曾改。
牵醉梦。
随香欲渡三山海。
征鸿天外。
风急惊飞退。
云彩重，窗声碎。
初凝铺径絮，渐卷随车带。
凝望处，巫山秀耸寒相对。
高卧传都会。
茅屋倾冠盖。
空往事，今谁在。
梅梢春意动，泽国年华改。
楼上好，与君浩荡浮银海。
窥檐窗外。
酒力冲寒退。
风絮乱，琼瑶碎。
凌波争缭绕。
点舞相萦带。
应惬当，凝香燕寝佳人对。
恰与花时会。
小阴寻芳盖。
犹自得，春多在。
日烘梅柳竞，翠入山林改。
但只恐，别离恨远如云海。
横笛吹梅，记南楼夜月，疏蕊纤枝。
香尘软红自暖，不怕寒欺。
人归梦悄，怅凭阑、密约深期。
身渐老，风流纵在，逢花那似当时。
东阁占春宜早，甚开迟也似，雪屋疏篱。
须公彩毫度曲，锦帐题诗。
多应见我，怪尊前、华发其谁。
烦道与，巡檐共笑，元是旧日相知。
闻说瓢泉，占烟霏空翠，中著精庐。
旁连吹台燕榭，人境清殊。
犹疑未足，称主人、胸次恢疏。
天自与，相攸佳处，除今禹会应无。
选胜卧龙东畔，望蓬莱对起，岩壑屏如。
秋风夜凉弄笛，明月邀予。
三英笑粲，更吴天、不隔莼鲈。
新度曲，银钩照眼，争看阿素工书。
蕊珠仙籍标名，绛纱覆玉云霞里。
銮坡凤掖，丝絇鸣佩，甘泉近侍。
濯柳临春，饤梨照座，绝尘风味。
记青蒲、夜半论兵，万人惊诵回天意。
麟组遥临万里。
谈笑处、江山增丽。
遐冲坐折，风流余事，唯应燕喜。
新筑沙堤，暂占熊梦，恰经长至。
过佳长献寿，双旌便好，作朝天计。
烛花渐暗，似梦来非梦，今夕何夕。
帘幕生香人醉里，家住深深密密。
送客难为，独留无计，此意谁知得。
相看无语，可怜心绪如织。
缓辔踏月归来，空余襟袖，有多情脂泽。
浅笑轻颦追想处，眼底如今历历。
著意新词，於人好语，过后应难必。
今宵酒醒，断肠人正愁寂。
鸣鸠乳燕。
春在梨花院。
重门镇掩。
沈沈帘不卷。
纱窗红日三竿，睡鸭余香一线。
佳眠悄无人唤。
谩消遣。
行云无定，楚雨难凭梦魂断。
清明渐近，天涯人正远。
尽教闲了秋千，觑著海棠开遍。
难禁旧愁新怨。
聚春工，开绝艳，天巧信无比。
旧日京华，应也只如此。
等闲一尺娇红，燕脂微点，宛然印、昭阳玉指。
最好是。
乐岁台府官闲，风流剩欢意。
痛饮连宵，花也为人醉。
可堪银烛烧残，红妆归去，任春在、宝钗云髻。
清似水。
不了眼中供泪。
今宵忍听唱阳关，暮云千里。
可堪客里送行人，家山空老春荠。
道别去、如许易。
离合定非人意。
几年回首望龙门，近才御李。
也知追诏有来时，匆匆今见归骑。
整弓刀，徒御喜。
举离觞、饮酹无味。
端的慰人愁悴。
想天心，注倚方深，应是日日传宣公来未。
雨过凉生，风来香远，柳塘池馆清幽。
圆荷万柄，芙蓉困倚轻柔。
暮霞映，日初收。
更满意、绿密红稠。
是牵情处，低回照影，特地娇羞。
惆怅好景难酬。
慰家山梦绕，十顷新秋。
庭空吏散，依然兴在沧洲。
未容短棹轻舟。
谩赢得、终日迟留。
笑空归去，篮舆路转，月上西楼。
怀抱环奇懒叩阍。
朝阳独赋远人村。
即看飞下芝封诏，曾见趣归金马门。
今夕饮，拚濡裙。
一时尊俎尽诗人。
唯余阿买真才劣，醉后犹能写八分。
陆海蓬壶自有山。
光风霁月未应慳。
但将歌舞酬佳节，却信阴晴是等闲。
花照夜，烛烘盘。
明年公更酒肠宽。
奉陪黄伞传柑宴，莫忘红妆拥座欢。
两两维舟近柳堤。
菱歌迤逦过前溪。
曲中自诉衷肠事，岸上行人那得知。
金齿屐，翠云篦。
女萝为带蕙为衣。
惜花贪折归时晚，急浆相呼入翠微。
玳瑁筵中见绿珠。
淡然高韵胜施朱。
揉蓝雾雾蔷薇浅，半露冰肌玉不如。
餐秀色，味肤腴。
轻红端合与为奴。
只愁宴罢翻成恨，赢得偏怜不似初。
水满平湖香满路。
绕重城、藕花无数。
小艇红妆，疏帘青盖，烟柳画桥斜渡。
恣乐追凉忘日暮。
箫鼓动、月明人去。
犹有清歌，随风迢递，声在芰荷深处。
聊复戏作以谢。
尘务满前，略无佳惟一过目，幸甚。
一舸鸱夷云水路。
贪游戏、悄忘尘数。
明月长随，清风满载，那向急流争渡。
邂逅占星来已暮，芝封待、却催归去。
倚玉蒹葭，论文尊俎，回首笑谈何处。
飞舄朝天云作路。
长安近、更无程数。
梧竹当年，丝纶奕世，咫尺凤池平渡。
青眼相逢何太暮。
眉黄透、却愁君去。
官事无多，丰年有暇，莫负赏心佳处。
万柄荷花红绕路。
锦连空、望无层数。
照水旌旗，临风鼓吹，行遍月桥烟渡。
堪笑年华今已暮。
身西上、梦魂东去。
一曲亭边，五云门外，犹记最花多处。
天上玉卮称万寿，人间湛露初匀。
种萱堂上阅青春。
薰风频送喜，同日拜丝纶。
班在蕊珠仙缀立，等闲历遍燕秦。
紫皇先付与佳名。
宜家更宜国，宜子又宜孙。
时节近中秋，桂花天气。
忆得熊罴梦呈瑞。
向来三度，恨被一官萦系。
今朝称寿，也休辞醉。
斑衣戏彩，薄罗初试。
华发双亲剩欢喜。
功名荣贵，未要匆匆深计。
一杯先要祝，千百岁。
梅子著花当献寿。
得得天工，有意还知否。
教在岁寒霜雪后。
长年不羡松筠茂。
莫厌杯深歌舞奏。
约略丝纶，正是来时候。
富贵明年公自有。
天香宫烛黄封酒。
鼓吹东方天欲晓。
打彻伊州，梅柳都开了。
尽道鄞江春许早。
使君未到春先到。
号令只凭花信报。
旗垒精明，家世临淮妙。
遥想明年元夕好。
玉人更著华灯照。
逼砌筠窗围小院。
日照花枝，疏影重重见。
金鸭无风香自暖。
腊寒才比春寒浅。
昼景温温烘笔砚。
闲把安西，六纸都临遍。
茗碗不禁幽梦远。
鹊来唤起斜阳晚。
潇洒佳人淡淡妆。
特地凌寒，秀出孤芳。
雪为肌体练为裳。
韵处天姿，不御铅黄。
古样铜壶湿篆章。
浅浸横斜，净几明窗。
何妨三弄点苔苍。
但有疏枝，依旧清香。
畏暑只嫌秋较晚。
不道玉楼人渐远。
此情那解却清凉，肠欲断。
愁无限。
安得冰壶还照眼。
妙舞蹁跹歌宛转。
走遍京华何处见。
清眠无梦到西州，余香浅。
银钩软。
唯仗锦书聊自遣。
晚风斜日折梅花。
楼外卷残霞。
领略一城春气，华灯十万人家。
轻衫短帽，风前趁马，月下随车。
道个小来脚定，那人笑隔笼妙。
尊前宾主角多才。
亦许我同来。
诗思竞翻三峡，酒狂欲拗连台。
身闲有限，莫辞光景，刻烛相催。
沙路即看联辔，上林趁赏流杯。
壶边击断歌无节。
山川一带伤情切。
依旧石头城。
夕阳天外明。
行人谁是侣。
遗唱今何许。
对酒转愁多。
愁多奈酒何。
秋声夜到秋香院。
重帘试卷都开遍。
只似旧时香。
更添些子黄。
绮窗人共赋。
犹忆分香句。
别后几回秋。
见花空复愁。
云林带水山横阁。
故人去尽添萧索。
反照射微茫。
临分愁夕阳。
传柑当令节。
连璧朝天阙。
还有雁西飞。
慰人新别离。
恰好轻篷短棹，绝胜锦缆牙樯。
一声横笛起微茫。
十里红莲步障。
小待山头吐月，何妨说剑杯长。
更看风露洗湖光。
水底金盘滉漾。
明日又还重九，黄昏小雨疏风。
菊英萸糁一尊同。
付与今宵好梦。
寒意梧桐叶上，客愁画角声中。
小楼何日却从容。
千里此情应共。
雨晴风定。
一任春寒逞。
要勒群芳未醒。
不废梅花，晚来妆面靓。
曲阑斜凭。
水槛临清镜。
翠竹萧骚相映。
付与幽人，巡池看弄影。
东风罨岸进船难。
酒醒篆香残。
不堪客里无绪，那更晚来寒。
思往事，耿无眠。
掩屏山。
夜深人静，何处一声，月子弯弯。
素衣苍狗不成妍。
何意妒婵娟。
不知高处难掩，终自十分圆。
涵万象，独当天。
照无边。
乾坤呈露，何况人间，大地山川。
芙蓉深径小肩舆。
相并语徐徐。
红妆著处迎笑，遮路索踟蹰。
锦步障，绣储胥。
绕重湖。
更添月照，人面花枝，疑在蓬壶。
十分风味似诗人。
有些子太清生。
只应最嫌俗子，消瘦却盈盈。
风乍静，雪初晴。
月微明。
泊然疏淡，莫是无情，作个关情。
翠竹如屏，浅山如画。
小池面、危桥一跨。
著棕亭临水，宛然郊野。
竹篱茅舍。
好是天寒，倍添幽雅。
正雪意、垂垂欲下。
更朦胧月影，弄明初夜。
梅花动也。
风又雨。
吹面落花红舞。
把酒不禁春思苦。
别离闻杜宇。
叠嶂楼头佳处。
犹想襞笺容与。
思人云山便好语。
莫辞频寄取。
罗袖薄。
玉臂镂花金约。
起晚欠伸莲步弱。
倚床娇韵恶。
独自青楼珠箔。
怎向日长花落。
门掩东风春寂寞。
误人瞋喜鹊。
花雨润。
烟锁玉炉香韵。
笑度华年春不尽。
寿觞寒食近。
甲子才周一瞬。
争羡朱颜青鬓。
咫尺朝元仙路稳。
碧云新有信。
空涧落鸣泉，千骑雨霖衣铁。
金奏欲终人醉，有玉声清越。
夜深纤手怯轻寒，余韵寄愁绝。
玉树梦回何处，但满庭霜月。
整整一冬晴，雨后不论朝夕。
麦陇救得一半，莫妨他寒食。
试看天气定乘除，宽更待三日。
桃李且须宁耐，有无边春色。
铁锁星桥永夜通。
万家帘幕度香风。
俊游人在笑声中。
罗绮十行眉黛绿，银花千炬簇莲红。
座中争看黑头公。
胜子幡儿袅鬓云。
钗头绝唱旧曾闻。
江城喜见又班春。
拂柳和风初有信，欺梅残雪已无痕。
只应笑语作春温。
潇洒五湖仙。
踏遍尘寰。
吟哦长忆两松闲。
邂逅天涯还一笑，璧合珠连。
风采照衰残。
妙语冷然。
妓围香暖簇金蝉。
端为故人情未减，醉玉颓山。
月殿移根入帝乡。
风流犹是旧时妆。
猩血染成丹杏脸。
浓点。
郁金笼就赭衣黄。
浪说锦城元自少。
不道。
只今何啻五枝芳。
试问司花谁是主。
传语。
且烦都与十分香。
风佩珊珊。
云屏曲曲，愁绝春慳。
无赖余寒。
半醒宿酒，御夹成单。
深沈院落人闲。
凭阑处、眉颦黛残。
彩笔慵拈。
新声微度，兴入云山。
叹之，作此，乃三月九日也。
是日，杨花甚盛，盖风云花落花开，等闲不管流年度。
旧游何处。
浅立空凝伫。
惊拍阑干，忍见春将暮。
凭风絮。
为人飞去。
散作愁无数。
碧玉槎桠金粟小。
山路惊秋老。
倒倚湿寒烟，似怯秋风，阁泪啼清晓。
铜壶冷浸宜深窈。
人试新妆巧。
云鬓一枝斜，小阁幽窗，是处都香了。
风雨骤，妒花黄。
忽斜阳。
急手打开君会否，是伊凉。
深深密密传觞。
似差胜、落帽清狂。
满引休辞还醉倒，却何妨。
门外绮罗如绣。
堂上华灯如昼。
领略一番春，共醉连宵歌酒。
今后。
今后。
如此遨头少有。
小小峰峦对起。
芳树重重相倚。
清溜绕阶除，聊备一池春水。
游戏。
游戏。
适意随缘足矣。
月晃虚窗，风掀斗帐，晓来梦回。
见满川惊鹭，长空瑞鹤，联翩来下，翔舞徘徊。
旋放金盘承积块，更轻撼琼壶撩冻澌。
毡帏小，近宝炉兽炭，沈水兰煤。
寒威。
酒力相欺。
荐绿蚁霜螯左右持。
问岁岁祯祥，如何中断，年年梅月，因甚愆期。
上绀碧楼，城高百尺，看白玉虬龙奔四围。
纷争罢，正残鳞败甲，天上交飞。
山翁可是爱登台。
看云日几回。
恨无语似谪仙才。
空教云去来。
思往事，引深杯。
长歌感壮怀。
霜风晚下扫阴霾。
天心宝鉴开。
马蹄西路赏春妍。
重来十五年。
好山如带水如环。
红楼罨画闲。
人易老，景如前。
停杯俯逝川。
归舟回首望云烟。
秦人隔洞天。
去年手种十株梅。
而今犹未开。
山翁一日走千回。
今朝蝶也来。
高树杪，暗香微。
慳香越恼怀。
更烧银烛引春回。
英英露粉腮。
墙角栽梅分两下。
夹竹穿松，巧傍柴门亚。
不似西湖明月夜。
展开一片江南画。
老子寻芳心已罢。
为爱孤高，结约如莲社。
清静界中观物化。
憧憧门外驰车马。
天际行云红一缕。
无尽青山，江水悠悠去。
更上层楼凭远处。
凄凉今古悲三楚。
心事多端谁共语。
酒醒愁来，望望家何所。
薄宦漂零成久旅。
天涯却羡鸿遵渚。
姑射真仙蓬海会。
驭气乘龙，作意游方外。
冬后翦花飞素彩。
腊前陨璞抛团块。
幂幂绵云相映带。
川谷林峦，混一乾坤大。
白玉装成全世界。
江湖点染微瑕颒。
屈指瓜期犹渺渺。
羡子征鞍，去上长安道。
到得故园春正好。
桃腮杏脸迎门笑。
闻道难兄登显要。
雁字云霄，花萼应同调。
旧恨新愁须拚了。
功名趁取方年少。
眼约心期常未足。
邂逅今朝，暂得论心曲。
忽堕鲛珠红簌簌。
双眸翦水明如烛。
可恨匆匆归去速。
去去行云，望断凄心目。
何似当初情未熟。
免教添得愁千斛。
天色沈沈云色赭。
风搅阴寒，浩荡吹平野。
万斛珠玑天弃舍。
长空撒下鸣鸳瓦。
玉女凝愁金阙下。
褪粉残妆，和泪轻挥洒。
欲降尘凡飙驭驾。
翩翩白凤先来也。
体夭夭。
步飘飘。
绶带金泥缕绛绡。
珑璁趁步摇。
浅霞消。
两峰遥。
斜插层楼金系腰。
花羞人面娇。
冒寒吹。
访琼姬。
行到青山遇玉肌。
凝情欲待谁。
出疏篱。
手同携。
踏月随香清夜归。
乘欢拨冻醅。
浅著铅华素净妆。
翩跹翠袖拂云裳。
傍人作意捧金觞。
曲度清悲云冉冉，花飞零乱月茫茫。
梦回人去似高唐。
红尘久住。
仙驭凌波去。
本似行云无定处。
那更腊残风雨。
瑶芳片片轻飞。
但留青子栾枝。
孤负岁寒幽意，如今却与春宜。
灵心暗属。
髻垒黄金粟。
寂静虚堂情不足。
微步徘徊山麓。
蕊珠宫里新妆。
生香全似瑶芳。
应为莺花留恋，人间暂歇鸾凤。
名花无影迹，寒气日凄凉。
人间千万树，歇芬芳。
紫微宫女，仙驭降霓裳。
名在仙班簿，不属尘凡，洞天密锁云窗。
遗珰连宝珥，人世识天香。
凝寒承雨露，傲冰霜。
凌仙仙子，邂逅水云乡。
更约南枝友，游遍江南，共归三岛扶桑。
花满树。
两个黄鹂相语。
恰似碧城双玉女。
对歌还对舞。
可惜娟娟楚楚。
同伴彩云归去。
居士心如泥上絮。
那能无恨处。
嗟久客。
又见他乡寒食。
流水断桥春寂寂。
孤村烟火息。
白去红飞无迹。
千树总成新碧。
醉里伤春愁似织。
东风欺酒力。
芳思切。
旧事不堪重说。
浓露凝香花喷血。
花心双蛱蝶。
燕语莺啼都歇。
又过清明时节。
记得离歌三两阕。
未歌先哽咽。
春又过。
那更雨摧风挫。
留得浅红三两朵。
竹梢烟雾锁。
把酒对花危坐。
多病多愁都可。
舞蝶游蜂迷道左。
惜春忙似我。
秋夜静。
屋上狂风初定。
两两啼蛄相答应。
灯蛾摇烛影。
枕上鸡声遥听。
起舞良宵偏永。
明日谩寻吊剑整。
衰颜重揽镜。
芳信拆。
漏泄东君消息。
帝殿宝炉烟未熄。
龙香飘片白。
点缀枯梢的皪。
疏影荡摇寒碧。
指与纤纤教自摘。
枝横云鬓侧。
歌罢奏。
敛步拂开罗袖。
宾扇轻摇香汗透。
软香沾素手。
小立偎人良久。
一寸娇波横溜。
心事未言眉已皱。
无端催劝酒。
斗笠棹扁舟。
碧水湾头放自流。
尽日垂丝鱼不上，优游。
更觉心松奈得愁。
行客语沧洲。
笑道渔翁太拙休。
万事要求须有道，何由。
教与敲针换曲钩。
纵棹越溪船。
破浪冲涛到碧湾。
种就长堤千亩竹，无边。
插玉屯云满渭川。
平日乐归田。
不恋荣华不慕仙。
得个容身栖隐处，宽闲。
每日江边理钓竿。
烟云变化。
面面青山如展画。
俯对平川。
野水烟村远接天。
有时纵目。
景物繁华观不足。
月下风头。
一曲清讴博见楼。
南州春又到。
向腊尽冬残，冰姑先报。
芳心爱春早。
露生香馥馥，靓妆皎皎。
诗人最巧。
道竹外、斜枝更好。
旋移根引水，浇培松竹，凑成三妙。
回首。
当年客里，荆棘途中，幸陪欢笑。
闲愁似扫。
记风雪、关山道。
待飘花结子，和羹煮酒，还我山居送老。
那青红、浪蕊浮花，尽锄去了。
倚阑观四远。
近有客登临，故相磨难。
山形欠舒展。
小峰峦云树，晦明更变。
江淮楚甸。
又何曾、分明在眼。
但临深、自觉身高，未可便名博见。
休辨。
吾心乐处，不要他人，共同称善。
痴儿浅浅。
因他谩说一遍。
问还知宴坐，回光收视，大地河山尽现。
待於中、会得些时，举觞奉劝。
人生如意少。
谁得似仙翁，身名俱好。
亨衢腾踏早。
驾双旌五马。
便居蓬岛。
闽山蜀道。
秉玉节、油幢屡到。
号当今、有脚阳春，处处变愁成笑。
尤妙。
晚陪论道。
密赞调元，虎符重剖。
去劳自保。
奉香火、归来了。
见煌煌甲第，两两龙驹，绿鬓朱颜未到。
是平生、种德阴功，自天有报。
往事千端，都笑道、衰翁宦拙。
今会得、人情物态，尽皆休说。
广厦尽堪舒笑傲，层楼又见凌空阔。
试闲思、画戟比衡门，谁优劣。
尘里事，无休歇。
楼上趣，真奇绝。
有一川虚旷，万山环列。
识破古今如旦暮，肯将物我刚分别。
愿时时、与客坐楼心，谈风月。
屈指重阳，有半月、犹零九日。
且停待、今宵月上，宝轮飞出。
有客最谙闲况味，无人会得真消息。
算何须、抵死要荣华，劳心力。
楼观迥，遥山碧。
槽醡小，真珠滴。
随分赏、闲亭别圃，好天良夕。
篱畔行看金蕊耀，林梢便见瑶芳白。
玩春来、夏去复秋冬，尘中客。
小立危亭，风惨淡、斜阳满目。
望渺渺、湘江一派，楚山千簇。
芳草连云迷远树，断霞散绮飞孤鹜。
感骚人、赋客向来词，愁如束。
嗟远宦，甘微粟。
惊世事，伤浮俗。
且经营一醉，未怀荣辱。
君不见、渊明归去后，一觞自泛东篱菊。
仰高风、寂寞奠生刍，人如玉。
物理分明，人事巧、元来是拙。
常自觉、满怀春意，向他谁说。
剩喜登临频眺望，那知出处成迂阔。
细闲思、萧散较贪痴，谁为劣。
高楼上，蝉声歇。
飞栋外，云行绝。
见明河星斗，半空森列。
领略光阴成赋咏，等档酬唱休旌别。
要良辰、把酒倩佳宾，嘲风月。
墙下松筠，并手种、花窠尽著。
试屈指、一年前事，恍然如昨。
繁杏新荷春夏景，疏梅细菊秋冬约。
渭川翁、随分小生涯，些官爵。
分物我，争强弱。
都做梦，谁先觉。
好一条平路，是人迷却。
斑鬓已灰心里事，瘦藤谩挂瓢中药。
愿当今、四海九州人，同欢乐。
惨惨枯梢，初疑似、真酥点滴。
见深红蒂萼，方认早梅消息。
粉艳牵连春意动，冰姿照映霜华白。
伴苍松、修竹似幽人，相寻觅。
香远近，枝南北。
幽涧畔，疏篱侧。
便佣儿贩妇，也知怜惜。
渭水渔翁方入社，西湖处士成陈迹。
爱平生、炯炯岁寒心，无今昔。
年年腊后见冰姑。
玉肌肤。
点琼酥。
不老花容，经岁转敷腴。
向背稀稠如画里，明月下、影疏疏。
江南有客问征途。
寄音书。
定来无。
且傍盆池，巧石倚浮图。
静对北山林处士，妆点就、小西湖。
人事几时穷，我性偏宜静。
世上谁无富贵心，到了须由命。
闲里且偷安，醉后休教醒。
醉里高妙入神，妙处君须听。
梅蕾破香时，雪月交光夜。
何处飞来两玉娥，体态双闲雅。
纵目碧城楼，劝酒留云榭。
唱底仙家古道情，分付知音者。
与君蹑足共凭阑。
俯视周回四面山。
目静鲁邦心渺渺，气吞梦泽意闲闲。
烟云变化更明晦，乌鹊忘机互往还。
唤取黄尘冠盖客，暂来徒倚片时间。
几时芟棘翦蒿蓬。
付我天然地一弓。
乔木茂林森耸耸，遥岑叠嶂碧重重。
水心台榭超尘表，楼上乾坤跨域中。
黄鹤巴陵千古事，那知不是此衰翁。
秋意满江湖，雨轻风熟，上水扁舟片帆速。
远山低岸，贪看浅红深绿。
不知回柁尾，沧湾宿。
推枕起来，举杯相属。
休叹风尘为微禄。
几年行路，但觉登临不足。
且翻楚调入，清江曲。
忽忆裴公台上去，远空秋气棱棱。
万山一水秀还明。
此时三楚客，何意续骚经。
爱竹子猷参杖履，能诗侯喜同登。
赓酬不尽古今情。
清风生白尘，侧月照疏星。
风景好樵川，郭外三洲烟渚。
过尽古今清逸，奈天公不与。
地灵人意曾符同，留待烟霞侣。
一棹轻舟开岸，弄滩声风雨。
银花千里，玉阶三尺，远近高低一色。
天公今岁被诗催，特地放、冬前四白。
梅梢竹外，频频轻撼，嫌乱瑶芳素质。
耐寒相对不胜清，毡帐底、偎红未得。
残红吹尽了，换新绿、染疏林。
正杜宇催归，行人贪路，天气轻阴。
江亭旧游宴处，但遥山、数叠晚云深。
犹忆佳人敛黛，为予别泪盈襟。
而今。
旅况难禁。
逢胜概、懒登临。
念景熟难忘，情多易感，取次关心。
平明又西去也，望关山、古道马骎骎。
回首当年一梦，笑将浊酒重斟。
无言凭燕几，爱香袅、博山炉。
正暖日辉辉，晴云淡淡，千里平芜。
田家尽收刈了，见牛羊、下垅暝烟孤。
闻说丰年景致，老农击攘呜呜。
狂夫。
素乏良图。
从上策、赋归欤。
有千亩松筠，三洲风月，尽遂吾初。
凭谁去西塞岸，问玄真、此意果何如。
寂寞无人共乐，醉乡是我华胥。
对轩辕古镜，照华发、短刁骚。
念壮岁心情，平生志气，可笑徒劳。
云中谩夸魏尚，请休论、定远说班超。
总是黄粱一梦，怎如尘外逍遥。
蛮徭。
洞入云霄。
算无分、到仙曹。
愿归隐闽山，来临渭水，葺个云巢。
楼居共、真仙伴侣，又有时、混迹入渔樵。
且恁随缘玩世，帝乡路觉迢迢。
朝天门外路，路坦坦、走去声瑶京。
悔年少狂图，争名远宦，为米孤征。
星星。
半凋鬓发，事千端、回首只堪惊。
居士新来悟也，渭川小隐初成。
临清。
巧创幽亭。
真富贵、享安荣。
有猿鸟清讴，松篁森卫，桧柏双旌。
蛙鸣。
自然鼓吹，粲林华、前后锦围屏。
须信早朝鸡唱，未如夜枕滩声。
平生花恨少，又那得、酒中愁。
自禅板停参，薄团悟罢，身世忘忧。
南柯旧时太守，尽当年、富贵即时休。
莫羡痴儿小子，心心念念封候。
优游。
取次凝眸。
春浩浩、思悠悠。
爱万木欣荣，幽泉流注，好鸟勾舟、感生生、自然造化，玩吾心、此外复何求。
应有知音共赏，定当一语相投。
叶下云行，亭皋风静，凉雨丝丝。
断雁孤鸣，寒蛩相应，寂寂书帏。
蒲团纸帐兰台。
梦不到、邯郸便回。
蚁穴荣华，人间功业，都恼人怀。
竹树萧萧屋数椽。
平湖漫漫纳通川。
有时竹杖芒鞋至，醉著山光水色间。
成小隐，未经年。
功名夷路稳加鞭。
逢时且数中书考，他日还寻独乐园。
记得追游故老家。
红莲幕府在长沙。
放船桥口秋随月，走马春园马氏故宫有会春园。
夜踏花。
思往昔，谩咨嗟。
几番魂梦转天涯。
葵轩老子今何在，岳麓风雩噪暮鸦。
岳麓书院旁有风雩亭。
一夜春寒透锦帏。
满庭花露起多时。
垒金梳子双双耍，铺翠花儿袅袅垂。
人去后，信来稀。
等闲屈指数归期。
门前恰限行人至，喜鹊如何圣得知。
日日楼心与画眉。
松分蝉翅黛云低。
象牙白齿双梳子，驼骨红纹小棹蓖。
朝暮宴，浅深杯。
更阑生怕下楼梯。
徐娘怪我今疏懒，不及卢郎年少时。
纸帐虚明好醉眠。
博山轻袅水沈烟。
了知世上都如梦，须信壶中别有天。
知我者，为君言。
道人有个好因缘。
丹成有日归云路，且醉梅花作地仙。
日月无根，循环常共天难老。
世间扰扰。
只见闲烦恼。
满酌高吟，便是今生了。
还知道。
旧时官好。
几个新华表。
一叶扁舟，浮家来向江边住。
这回归去。
作个渔樵侣。
不挂征帆，也莫摇双橹。
天涯路。
云山烟渚。
总是留人处。
桂子飘香，江南秋老霜风作。
自怜漂泊。
几度伤离索。
孤馆迢迢，满引村醪酌。
情无著。
好音难托。
又失黄花约。
晓来风作。
病怯春衫薄。
郭外溪山明秀，红尘里、自拘缚。
村酒频斟酌。
野花偏绰约。
十载人非物是，惊回首、梦初觉。
疏风摆撼芙蓉沼。
垅上梅英小。
谁家姊妹去寻芳。
粉面云鬟参杂、汉宫妆。
邯郸奏罢宫中乐。
邂逅同杯酌。
老来花酒制颓龄。
为爱嫣然娇靥、斗盈盈。
年年冬后心情快。
常是留宾醉。
尊前笑靥粲金钿，更有半黄枨橘、满堆盘。
人人爱道休官去。
总是闲言语。
古今文士与贤才。
为甚独高陶令、赋归来。
横波清翦西湖水。
黛拂吴山翠。
藕丝衫子水沈香。
坐久冰肌玉骨、起微凉。
金徽泛柳听佳句。
叠叠胎仙舞。
曲终松下小盘桓。
风露泠泠、直欲便骖鸾。
遥山几叠天边碧。
故教遮断天涯客。
楼倚暮云端。
春风罗袖寒。
与君千里别。
共此关山月。
皓月一般明。
君心怎敢凭。
岭猿啸罢千山碧。
小庵虚室团团白。
庵在小山头。
从来少客游。
道人方打坐。
举袖来迎我。
问我此来因。
拈花与道人。
湛露凉亭馆，香风散芰荷。
晚来月色似金波。
间绿围红、同伴雪儿歌。
年少风流足，情深欢会多。
佳人月下拜嫦娥。
不似隔年牛女、望星河。
自秋来、多病意无聊，不作渭川游。
想兰菊凋疏，松筠茂密，亭馆清幽。
四望遥山万叠，叠叠翠光浮。
人道蓬莱岛，彷佛瀛洲。
居士心迷丘壑，念迂疏老懒，难觅封侯。
看才能成事业，且自抽头。
携老稚、团栾百口，要他年、在此作菟裘。
无言也，此生心事，都付东流。
花上娇莺哑咤。
著色江南图画。
可惜好春风，有酒无人同把。
拚舍。
拚舍。
独醉好天良夜。
王谢堂前旧燕。
毕意情高意远。
只恐宠恩深，后会不教人见。
深劝。
深劝。
不枉追欢一遍。
梅雪渐当时候。
访问全无消耗。
凭仗小阳春，催取南枝先到。
然后。
然后。
雪月交光同照。
日日齐眉举案，年年劝酒持觥。
今年著意寿卿卿。
幼稚绵绵可庆。
官冷未尝贫贱，家肥胜似功名。
所为方便合人情。
管取前途更永。
长记浔阳江上宴。
庾公楼上凭阑遍。
北望淮山连楚甸。
真伟观。
中原气象依稀见。
漂泊江湖波浪远。
依然身在蛮溪畔。
愁里不知时节换。
春早晚。
杜鹃声里飞花满。
闻道西洲梅已放。
几时乘兴同寻访。
稚子携壶翁策杖。
徐徐往。
青山绿水皆堪赏。
满月当空川晃晃。
却呼艇子摇双桨。
几阵浓香新酝酿。
波溶漾。
宛然身在西湖上。
韶华迤逦三春暮。
飞尽繁红无数。
多情为与，牡丹长约，年年为主。
晓露凝香，柔条千缕，轻盈清素。
最堪怜，玉质冰肌婀娜，江梅谩休争妒。
翠蔓扶疏隐映，似碧纱笼罩，越溪游女。
从前爱惜娇姿，终日愁风怕雨。
夜月一帘，小楼魂断，有思量处。
恐因循易嫁，东风烂熳，暗随春去。
小春时候，见早梅吐玉，裁琼妆白。
点点枝头光照眼，恼损柔肠情客。
暗里芳心，出群标致，经岁成疏隔。
如今风韵，何人依旧冰雪。
冷艳潇洒天然，香姿肯易许，游蜂狂蝶。
夜半黄昏担带了，多少清风明月。
宋玉虽悲，元超虽恨，见了千愁歇。
东君还许，有情取次攀折。
爆竹声飞，屠苏香细，华堂歌舞催春。
百年消息，经半已凌人。
念我功名冷落，又重是、一岁还新。
惊心事，安仁华鬓，年少已逡巡。
明知生似寄，何须苦苦，役慕蹄轮。
最难忘、通经好学沈沦。
况是读书万卷，辜负他、此志难伸。
从今去，烟窗勉进，云路岂无因。
风软寒轻，暗香飘、扑面无限清楚。
乍淡乍浓，应想前村，定是早梅初吐。
马儿行过坡儿下，危桥外、竹梢疏处。
半斜露。
花花蕊蕊，灿然满树。
一饷看花凝伫。
因念我西园，玉英真素。
最是系心，婉娩精神，伴得水云仙侣。
断肠没奈人千里，无计向、钗头频觑。
泪如雨。
那堪又还日暮。
柳暗披风，桑柔宿雨。
一番绿遍江头树。
莺花已过苦无多，看看又是春归去。
病酒情怀，光阴如许。
闲愁俏没安排处。
新来著意与兜笼，身心苦役伊知否。
春色烘衣暖，宫梅破鼻香。
尽驱和气入兰堂。
又是轻云微雨、下巫阳。
酒带欢情重，醺醺气味长。
晚来拂拭略梳妆。
笑指一钩新月、上回廊。
宿雨新晴天色好。
秾李夭桃，一霎都开了。
燕子归来深院悄。
柳绵铺迳无人扫。
咫尺莺花还又老。
绿入闲阶，只有青青草。
参揣前期谁可表。
此情不语知多少。
蜂蜜酿成花已飞。
海棠次第雨胭脂。
园林检点春归也，只有萦风柳带垂。
情默默，恨依依。
可人天气日长时。
东风恰好寻芳去，何事驱驰作别离。
年年长见傲寒林。
压群英。
有余清。
曾被芳心，红日恼诗情。
玉质暗香无限意，偏婉娩，尽轻盈。
今年潇洒照岐亭。
更芳馨。
也峥嵘。
无奈多情，终是惜飘零。
谁与东君收拾取，怕风雨，挫瑶琼。
春思浓如酒，离心乱似绵。
一川芳草绿生烟。
客里因循重过、艳阳天。
屈指归期近，愁眉泪洒然。
无端还被此情牵。
为问桃源还有、再逢缘。
忆昔去年花下饮，团栾争看酴醿。
酒浓花艳两相宜。
醉中尝记得，裙带写新诗。
还是春光惊已暮，此身犹在天涯。
断肠无奈苦相思。
忧心徒耿耿，分付与他谁。
柳莺啼晓梦初惊。
香雾入帘清。
胭脂淡注宫妆雅，似文君、犹带春酲。
芳心婉娩，媚容绰约，桃李总消声。
相如春思正索索。
无奈惜花情。
曲栏小槛幽深处，与殷勤、遮护娉婷。
姚黄魏紫，十分颜色，终不似轻盈。
天涯目断江南路。
见芳草、迷风絮。
绿暗花梢春几许。
小桃寂寞，海棠零乱，飞尽胭脂雨。
子规声里山城暮。
月挂西南梦回处。
满抱离愁推不去。
双眉百皱，寸肠千缕，若事凭鳞羽。
是三春已暮，浪蕊凋残，牡丹零落。
独殿清和，有佳名芍药。
浅浅芳丛，绣幢鼎鼎，更艳香绰约。
浑似扬州，画楼卷起，翠帘红幕。
倚槛轻盈，万娇千媚，故整霞裙，笑花寂寞。
太守风流，拥笙歌围著。
坐上诗人，二千里外，念此身飘泊。
客眼看花，归心对酒，番成萧索。
晓来雨霁。
弱柳摇新翠。
丽日媚东风，正不暖不寒天气。
幽禽弄舌，花上诉春光，高一饷，低一饷，清喨圆还碎。
那知时势。
春亦元无意。
草木自敷荣，似人生、功名富贵。
我咱谙分，随有亦随无，不妒富，不憎贫，歌酒闲游戏。
芍药开残春已尽。
红浅香干，蝶子迷花阵。
阵是清和人正困。
行云散后空留恨。
小字金书频与问。
意曲心诚，未必他能信。
千结柔肠愁寸寸。
钿钗几日重相近。
江梅虽是孤芳早。
争似酴醿好。
凡红飞尽草萋迷。
婀娜枝头才见、细腰肢。
玉容消得仙源惜。
满架香堆白。
檀心应共酒相宜。
割舍花前猛饮、倒金卮。
冰塘浅绿生芳草。
枝上青梅小。
柳眉愁黛为谁开。
似向东君、喜见故人来。
碧桃销恨犹堪爱。
妃子今何在。
风光小院酒尊同。
向晚一钩新月、落花风。
小溪清浅照孤芳。
蕊珠娘。
暗传香。
春染粉容，清丽传宫妆。
金缕翠蝉曾记得，花密密、过凋墙。
而今冷落水云乡。
念平康。
转情伤，梦断巫云，空恨楚襄王。
冰雪肌肤消瘦损，愁满地、对斜阳。
是平分春色，梦草池塘，暖风帘幕。
昨夜三台，灿天边芝角。
自是君家，庆流泽远，降生申崧岳。
厚德温良，高才粹雅，渊源学博。
何事丹墀，尚淹阔步，未许中原，少勤方略。
且对笙歌，醉黄金错落。
蕊洞珠宫，媚人桃李，趁青春绰约。
绿意红情，成阴结子，五云楼阁。
春事犹余十日，吴蚕早已三眠。
多情忍对落花前。
酴醿飘暖雪，荷叶媚晴天。
香淡无心浸酒，绿浮可意邀船。
时光堪恨也堪怜。
单衣三月暮，歌扇一番圆。
去年社日东风里。
向三径、开桃李。
脆管危弦随意起。
绿阴红影，暖香繁蕊，伴我醺醺醉。
今年社日空垂泪。
客舍看花甚情意。
江上危楼愁独倚。
欲将心事，巧凭来燕，说与人憔悴。
枝上红飞尽，梢头绿已匀。
游丝柳絮媚青春。
向晚暖风帘幕、练光新。
春已匆匆去，那堪话别情。
刘郎几日便登程。
告你觅些欢笑、送行人。
麦畦匀绿。
枝头屑屑飞梅玉。
伤心何事人南北。
断尽回肠，忍听阳关曲。
倚窗青荫亭亭竹。
好风敲动声相续。
夜阑怕见银台烛。
会得离情，他也泪速速。
密雨随风，昨来一夜檐声溜。
奈何孱愁。
官路梅花瘦。
赋得多情，怕到春时候。
如今一病非因酒。
试问君知否。
春到垂杨，嫩黄染就金丝软。
丽晴新暖。
涌翠千山远。
为甚年年，眉向东风展。
闲消遣。
欲归犹懒。
渔笛天将晚。
轻暖轻寒，赏花天气春将半。
柳摇金线。
求友莺相唤。
玉腕蛾眉，意眼频频眄。
歌喉软。
玉卮受劝。
一醉应相拚。
夜雨如倾，满溪添涨桃花水。
落红铺地。
枝上堆浓翠。
去年如今，常伴酴醿醉。
今年里。
离家千里。
独猛东风泪。
啼鸟喃喃，恨春归去春谁管。
日和风暖。
绿暗壮举庭院。
还忆当年，绮席新相见。
人已远。
水流云散。
空结多情怨。
弱质纤姿俪素妆。
水沈山麝郁幽香。
直疑姑射来天上，要恼人间传粉郎。
简酿酒，枕为囊。
更余风味胜糖霜。
肯如红紫空姚冶，谩惹游蜂戏蝶忙。
玉容应不羡梅妆。
檀心特地赛炉香。
半藏密叶墙头女，勾引酡颜马上郎。
樽乏酒，且倾囊。
蟹螯糟熟似黏霜。
一年光景浑如梦，可惜人生忙处忙。
洗尽铅华不著妆。
一般真色自生香。
飘飘何处凌波女，故故相迎马上郎。
寻谱谍，发诗囊。
绝胜梅萼嫁冰霜。
故山寒食依然在，句引东坡旅兴忙。
镂玉裁琼学靓妆。
不须沈水自然香。
好随梅蕊妆宫额，肯似桃花误阮郎。
羞傅粉，贱香囊。
何劳傲雪兴凌霜。
新来句引无情眼，拚为东风一饷忙。
绰约肌肤巧样妆。
风流元自有清香。
未应传粉疑平叔，却笑荷花似六郎。
浮蚁瓷，入诗囊。
学人消瘦怯风霜。
午窗一枕庄周梦，甘作花心粉蝶忙。
去年元夜，正钱塘，看天街灯烛。
闹蛾儿转处，熙熙语笑，百万红妆女。
今年肯把轻辜负。
列荧煌千炬。
趁闲身未老，良辰美景，款醉新歌舞。
清晚窗前杜宇啼。
游仙惊梦醉，断魂迷。
起来窗下看盆池。
伤春去，消瘦不胜衣。
柳陌记年时。
行云音信杳、与心违。
空教攒恨入双眉。
人已远，红叶莫题诗。
绿树阴阴春已休。
群花飘尽也，不胜愁。
游丝飞絮两悠悠。
迷芳草，日暖雨初收。
深院小迟留。
好香烧一炷，细烟浮。
更听羯鼓打梁州。
恼人处，宿酒尚扶头。
梅花有意舒香粉。
舒香已得先春信。
香与露华清。
露浓愁杀人。
酒多愁愈重。
此意谁能共。
泪湿染衣斑。
夜霜金缕寒。
梅花枝上东风软。
朝来吹散真香远。
雅淡有余清。
客心和泪倾。
美人临别夜。
月晃灯初灺。
玉枕小屏山。
眉尖曾细看。
烟姿玉骨尘埃外，看自有神仙格。
花中越样风流，曾是名标清客。
月夜香魂，雪天孤艳，可堪怜惜。
向枝间且作，东风第一，和羹事、期他日。
闻道春归未识。
问伊家、却知消息。
当时恼杀林逋，空绕团栾千百。
横管轻吹处，余香散、阿谁偏得。
寿阳宫、应有佳人，待与点、新妆额。
苇绡开得仙花，就中最有佳人似。
香肌胜雪，千般揉缚，禁他风雨。
缟夜精神，繁春标致，忍教孤负。
怅潘郎去后，河阳满县，知他是、谁为主。
多谢文章吏部。
遇衔杯、不曾轻许。
应知这底，无言情绪，难为分付。
吹遍春风，耀残明月，总伤心处。
待闲亭夜永，游人散后，作飞仙去。
天教占得如簧，巧声乍啭千娇媚。
金衣衬著，风流模样，於中可是。
红杏香中，绿杨阴处，多应饶你。
向黄昏、苦苦娇啼怨别，那堪更、东风起。
别有诗肠鼓吹。
未关他、等闲俗耳。
双柑斗酒，当时曾是，高人留意。
南国春归，上阳花落，止添憔悴。
念啼声欲碎，何人解作留春计。
浓芳满地，秀色连天，和烟带雨萋萋。
几许芳心，还解报得春晖。
当时谢郎梦里，似殷勤、传与新诗。
却为甚、动长门怨感，南浦伤离。
追想天涯行客，应解拥车轮，步步相随。
惆怅如丝，正是欲断肠时。
凭高望中不见，路悠悠、南北东西。
春去也，怨王孙、犹自未归。
金垂烟重，雪扬风轻，东风惯得多娇。
秀色依依，偏应绿水朱楼。
腰肢先来太瘦，更眉尖、惹得闲愁。
牵情处，是张郎年少，一种风流。
别后长堤目断，空记得当时，马上墙头。
细雨轻烟，何处夕系扁舟。
叮咛再须折赠，劝狂风、休挽长条。
春未老，到成阴、终待共游。
黯霭阴云覆，滂沱急雨飞。
洗残枝上乱红稀。
恰是褪花天气、困人时。
向晓春酲重，偎人起较迟。
薄罗初见度轻衣。
笑拭新妆、须要剪酴醿。
寒食风霜最可人。
梨花榆火一时新。
心头眼底总宜春。
薄暮归吟芳草路，落红深处鹧鸪声。
东风疏雨唤愁生。
柳老抛绵春已深。
夹衣初试晓寒轻。
别离无奈此时情。
先自愁怀容易感，不堪闻底子规声。
西楼料得数回程。
不愤江梅喷暗香。
春前腊后正凄凉。
霜风雪月忍思量。
斜倚幽林如有恨，玉鳞飞后转堪伤。
时人那解惜孤芳。
别来无事不思量。
霜日最凄凉。
凝想倚栏干处，攒眉应为萧郎。
梅花岂管人消瘦，只恁自芬芳。
寄语行人知否，梅花得似人香。
隔叶乳鸦声软。
啼断日斜影转。
杨柳小腰肢。
画楼西。
役损风流心眼。
眉上新愁无限。
极目送云竹。
此时情。
夜来一夜东风暖。
春到桃腮柳眼。
对景可堪肠断。
强把愁眉展。
花期惹起归期念。
前事从头忖遍。
凝想水遥山远。
空结相思怨。
花飞飞。
柳依依。
帘掷东风日正迟。
社前双燕归。
药栏东，药栏西。
记得当时素手携。
弯弯月似眉。
景物一番新，熙熙时候。
小院融和渐长画。
东君有意，为怜纤腰消瘦。
软风吹破眉间皱。
袅袅枝头，轻黄微透。
无到春深转清秀。
锦囊多感，又更新来伤酒。
断肠无语凭栏久。
笙歌间错华筵启。
喜新春新岁。
菜传纤手青丝细。
和气入、东风里。
幡儿胜儿都姑媂。
戴得更忔戏。
愿新春已后，吉吉利利。
百事都如意。
赤栏干外桃花雨。
飞花已觉春归去。
柳色碧依依。
浓阴春书迟。
海棠红未破。
匀糁胭脂颗。
风寸也相饶。
应怜粉面娇。
牡丹已过酴醿谢，飞尽繁花。
浓翠啼鸦。
绿水桥边卖酒家。
年时携手寻春去，满引流霞。
往事堪嗟。
犹喜潘郎鬓未华。
帘卷轻风怜小春。
荷枯菊悴正愁人。
江梅喜见一枝新。
料得主人偏爱惜，也应冰雪好精神。
故园桃李莫生嗔。
楚梅娇小。
好是霜天晓。
宿酒恼人香暗绕。
浸影碧波池沼。
生成素淡芳容。
不须抹黛匀红。
准拟成阴结子，莫教枉费春工。
绮疏新晓。
学语雏莺巧。
烟暖瑶阶梧叶老。
满地东风芳草。
少年不合风流。
偿他酒债花愁。
望断绿芜春去，销魂懒上层楼。
日彤彤，风荡荡。
帘外柳花飞扬。
红有限，绿无穷。
雨晴芳径中。
肠寸结。
萦离别。
还是去年时节。
春暮也，子规啼。
伤春三月时。
檀心刻玉几千重。
开处对房栊。
黄昏淡月笼艳，香与酒争浓。
宜轻素，鄙轻红。
思无穷。
化工著意，南南北北，一种东风。
枝上杨花糁玉尘。
晚风扶起处，雪轻盈。
扑人点点细无声。
谁能惜，撩乱满江城。
忍泪未须倾。
十年追往事，叹流莺。
晓来雨过转伤情。
铺池绿，遗恨寄浮萍。
绿尽烧痕芳草遍。
不暖不寒，切莫辜良宴。
罨画屏风开羽扇。
薄罗衫子仙衣练。
晚雨小池添水面。
戏跃赪鳞，又向波心见。
持酒伊听声宛转。
樽前唱彻昭阳怨。
梁上双双海燕归。
故人应不寄新诗。
柳梧阴里高还下，帘幕中间去复回。
追盛事，忆乌衣。
王家巷陌日沈西。
兴亡无限惊心语，说向时人总不知。
谡谡东风作雨寒。
无言独自凭栏干。
绿肥红瘦春归去，恨逼愁侵酒怎宽。
追往事，惜花残。
残花往事总相关。
风光台上伤心处，此意人休作等闲。
新元才过，渐融和气，先到帘帏。
谩闲绕、柳径花蹊里。
探看试、春来未。
年时曾把春抛弃。
与春光陪泪。
待今春、日日花前沈醉。
款细偎红翠。
数声回雁。
几番疏雨，东风回暖。
甚今年、立得春来晚。
过人日、方相见。
缕金幡胜教先办。
著工夫裁剪。
到那时睹当，须教滴惜，称得梅妆面。
冰檐垂箸，雪花飞絮，时方严肃。
向寻常摇曳，凡花野草，怎生敢夸红绿。
江梅孤洁无拘束。
只温然如玉。
自一般天赋，风流清秀，总不同粗俗。
而今风韵，旧时标致，总皆奇绝，再相逢还是，春前腊后，粉面凝香雪。
芳心自与群花别。
尽孤高清洁。
那情怀最是，与人好处，冷淡黄昏月。
凋墙风定，绮窗烛灺，沈吟独坐。
料雪霜深处，司花神女，暗里焚百和。
恼人一阵香初过。
把清愁薰破。
更那堪得，冰姿玉貌，痛与惜则个。
龟纱隔雾，绣帘钩月，那时曾见。
照影儿、觑了千回百转。
素艳明於练。
柔肠堆满相思愿。
更重看几遍。
是天然不用，施朱栊翠，羞损桃花面。
疏篱横出，绿枝斜露，笑盈盈地。
悄一似、初睹东邻女，有无限、风流意。
半开折得琼瑰蕊。
惹新香沾袂。
放曲屏珠幌。
胆瓶儿里，伴我醺醺睡。
冰澌池面。
柳摇金线，春光无限。
问梅花底事，收香藏蕊，到此方舒展。
百花头上俱休管。
且惊开俗眼。
看绿阴结子，成功调鼎，有甚迟和晚。
溪桥山路。
竹篱茅舍，凄凉风雨。
被摧残沮挫，精神依旧，无奈相思苦。
东君故与收拾取。
忍教他尘土。
向绿窗绣户，朱栏歇、雨孱风瘦，雪欺霜妒，时光牢落。
怎奈向、天与孤高出众，一任傍人恶。
凡花且莫相嘲谑。
尽强伊寂寞。
便饶他、百计千方做就，酝藉如何学。
楼头月满。
栏干风度，有人肠断。
为多情、役得神魂撩乱。
又被梅萦绊。
对花沈醉应须拚。
且尊前相伴。
恨无端玉笛，穿帘透幕，好梦还惊散。
清江平淡，暗香潇洒，满林风露。
渐枝上、也学杨花柳絮。
轻逐春归去。
东君著意勤遮护。
总留他不住。
幸西园别有，能言花貌，委曲关心愫。
梅黄又见纤纤雨。
客里情怀两眉聚。
何处烟村啼杜宇。
劝人归去，早思家转，听得声声苦。
利名萦绊何时住。
恼乱愁肠成万缕。
满眼兴亡知几许。
不如寻个，老松石畔，作个柴门户。
银蟾光满，弄余辉、冷浸江梅无力。
缓引柔条浮素蕊，横在闲窗虚壁。
染纸挥毫，粉涂墨晕，不似今端的。
天然造化，别是一般，清瘦踪迹。
今夜翠葆堂深，梦回风定，因月才相识。
先自离愁，那更被、晓角残更催逼。
曙色将分，轻阴移尽，过眼难寻觅。
江南图上，画工应为描得。
玉龙声杳，正瑶台曲舞，香山初彻。
褪粉掐酥千万颗，满地平铺银雪。
草褥香茵，苔钱买住，留待黄昏月。
有人妆罢，对花凝伫愁绝。
休更恨落羞开，东君情分，自古多离别。
好把芳心收拾取，与个和羹人说。
摆脱风尘，消停酸苦，终有成时节。
浮花浪蕊，到头不是生活。
和风暖日小层楼。
人闲春事幽。
杏花深处一声鸠。
花飞水自流。
寻旧梦，续扬州。
眉山相对愁。
忆曾和泪送行舟。
清江古渡头。
东风卷尽辛夷雪。
逆旅清明节。
黄昏烟雨失前山。
陟遍朱栏、酒噤不禁寒。
归来谁护衣篝火。
倒拥文鸳卧。
可堪连夜子规啼。
唤得春归、人却未成归。
兰枯菊槁。
是返魂香入，江南春早。
谷静林幽人不见，梦与梨花颠倒。
雪刻檀心，玉匀丰颊，妆趁严钟晓。
海山么凤，绿衣何处飞绕。
竹外孤袅一枝，古今解道，只有东坡老。
莫倚广平心似铁，闲把珠玑挥扫。
桃李舆台，冰霜宾客，月地还凄悄。
暗香消尽，和羹心事谁表。
江村百六春强半。
拍拍池塘春水满。
风团柳絮舞如狂，雨压橘花香不散。
阴阴巷陌闲庭院。
小立危栏羞燕燕。
不知何事未还乡，除却青春谁作伴。
风又雨。
满地残红无数。
花不能言莺解语。
晓来啼更苦。
把酒东皋日暮。
抵死留春春去。
拟倩杨花寻去处。
杨花无定据。
小亭烟柳水溶溶。
野花白白红红。
恼人池上晚来风。
吹损春容。
又是清明天气，记当年、小院相逢。
凭栏幽思几千重。
残杏香中。
夜来暖趁海棠时。
脸边匀透胭脂。
乱红娇影困垂垂。
睡损杨妃。
多少肉温香润，朱唇绿鬓相偎。
晚风何苦过台西。
断送春归。
春水满江南，三月多芳草。
幽鸟衔将远恨来，一一都啼了。
不学鸳鸯老。
回首临平道。
人道长眉似远山，山不似长眉好。
水边篱落独横枝，冉冉风烟岑寂。
踏雪寻芳村路永，竹屋西头遥识。
蕙草香销，小桃红未，醉眼惊春色。
离愁何处，断肠无限陈迹。
憔悴素脸朱唇，天寒日暮，倚阑干无力，岁晚天涯驿使远，难寄江南消息。
自笑平生，怜清惜淡，故园曾亲植。
百花虽好，问还有恁标格。
肩舆晓踏江头月。
月华冷浸消残雪。
雪月照疏篱。
梅花三两枝。
人怜花淡薄。
花恨人牢落。
不似那回时。
醺醺醉玉肌。
开尽梅花，雪残庭户春来早。
岁华偏好。
只恐催人老。
惟有诗情，犹被花枝恼。
金樽倒。
共成欢笑。
终是清狂少。
手种梅花三四株。
要看冰霜照清臞。
朝来几朵茅檐下，竹外江头恐不如。
凝玉面，吐香须。
莫嫌孤瘦渐丰余。
化工不肯辜人意，做底欢娱报答渠。
只惯娇痴不惯愁。
离情浑不挂眉头。
可怜恼尽尊前客，却趁东风上小舟。
真个去，不忄欠留。
落花流水一春休。
自怜不及春江水，随到滕王阁下流。
海棠花半落。
正蕙圃风生，兰亭香扑。
青英螟池阁。
任翻红飞絮，游丝穿幕。
情怀易著。
奈宿酲、情绪正恶。
叹韶光渐改，年华荏苒，旧欢如昨。
追念凭肩盟誓，枕臂私言，尽成离索。
记得忘却。
当时事，那时约。
怕灯前月下，得见则个，厌厌只待觑著。
问新来、为谁萦牵，又还瘦削。
过尽征鸿来尽燕，故园消息茫然。
一春憔悴有谁怜。
怀家寒食夜，中酒落花天。
见说江头春浪渺，殷勤欲送归船。
别来此处最索牵。
短篷南浦雨，疏柳断桥烟。
阶前春草乱愁芽。
尘暗绿窗纱。
钗盟镜约知何限，最断肠、湓浦琵琶。
南渚送船，西城折柳，遗恨在天涯。
夜来魂梦到侬家。
一笑脸如霞。
莺啼燕恨西窗下，问何事、潘鬓先华。
钟动五更，魂归千里，残角怨梅花。
桃杏舒红。
迟迟暖日，媚景芳浓。
紫燕穿帘，香泥著地，未乳巢空。
千山万水重重。
烟雨里、王维画中。
芳草斜阳，无人江渡，蓑笠渔翁。
暑风吹雨仙源过，深院静，凉於水。
莲花郎面，翠幢红粉，烘人香细。
别院新番，曲成初按，词清声脆奈难堪羞涩，朦忪病眼，无心听、笙簧美。
还记当年此际。
叹飘零、萍踪千里。
楚云寂寞，吴歌凄切，成何情意。
因念而今，水乡潇洒，风亭高致。
对花前可是，十分蒙斗，肯辜欢醉。
晚妆才罢，见栊丝匀玉，一团娇秀。
趁得年光，长是向、金谷无花时候。
不比莺莺，不关燕燕，不似章台柳。
清凉无汗，雪肌潇洒难偶。
好是斜月黄昏，瑶阶钿砌，百媚初含酒。
恼杀多情香喷喷，双靥盈盈回首。
倾国倾城，千金莫惜，兰蕙应难友。
沈郎拚了，为花一味销瘦。
山路乱蝉吟，声隐茂林修竹。
恰值快风收雨，递荷香芬馥。
破除愁虑酒宜多，把酒再三嘱。
遥想溪亭潇洒，称晚凉新浴。
二乔姊妹新妆了。
照水盈盈笑。
多情相约五湖游。
似向群花丛里、骋风流。
丁香枝上千千结。
怨惹相思切。
争如特地嫁薰风。
吐尽芳心点点、绛唇红。
正火山槐夏，黛叶缃枝，荔子新摘。
千里驰驱，荐仙源佳席。
浪比龙睛，未输崖蜜，灿烂然红摘。
满贮凋盘，纤纤素手，丹苞新擘。
梨栗粗疏，带酸橘柚，凡品多般，总羞标格。
何似浓香，洗烦襟仙液。
为爱真妃，再三珍重，价倾城倾国。
玉骨冰肌，风流酝藉，直宜消得。
见浴兰才罢，拂掠新妆，巧梳云髻。
初试生衣，恰三裁贴体。
艾虎宜男，朱符辟恶，好储祥纳吉。
金凤钗头，应时戴了，千般忔戏。
那更殷勤，再三祝愿。
斗巧合欢，彩丝缠臂。
刻玉香蒲，泛金觥迎醉。
午日熏风，楚词高咏，度遏云声脆。
赤口白舌，从今消灭，诸余可意。
树影将圆，林梢不动。
汗珠挹透纱衣重。
荷风忽送雨飞来，晚凉习习生幽梦。
珠箔高钩，瑶琴闲弄。
移樽邀取婵娟共。
今宵拚著醉眠呵，夜香闻早添金凤。
淡妆浓抹。
西湖人面两奇绝。
菖蒲角黍家家节。
水戏鱼龙，十里画帘揭。
凌波无限生尘袜。
冰肌莹彻香罗雪。
游船且莫催归楫。
遮莫黄昏，天外有新月。
东城沙软马蹄轻。
清和雨乍晴。
柳阴曲径泣流莺。
凄凉不忍听。
休苦怨，莫悲鸣。
何须雨泪倾。
但将巧语写心诚。
东君肯薄情。
乱叠青钱荷叶小。
浓绿阴阴，学语雏莺巧。
小树飞花芳径草。
堆红衬碧於中好。
梅子弄黄枝上早。
春已归时，戏蝶游蜂少。
细把新词才和了。
鸡声已唤纱窗晓。
新晴水暖藕花红。
烘人暑意晚来浓。
共携纤手桥东路，杨柳青青一径风。
深翠里，艳香中。
双鸾初下蕊珠宫。
月笼粉面三更露，凉透萧萧一梦中。
彩云飞尽楚天空。
碧溶溶。
一帘风。
吹起荷花，香雾喷人浓。
明月凄凉多少恨，恨难计，我情钟。
相思魂梦几时穷。
洞房中。
忆从容。
须信别来，应也敛眉峰。
好景良添怅望，无计与，一樽同。
冷彻蓬壶，翠幢鼎鼎生香。
十顷琉璃，望中无限清凉。
遮风掩日，高低衬、密护红妆。
阴阴湖里，羡他双浴鸳鸯。
猛忆西湖，当年一梦难忘。
折得曾将盖雨，归思如狂。
水云千里，不堪更、回首思量。
而今把酒，为伊沈醉何妨。
帘幕清风洒洒，园林绿荫垂垂。
楝花开遍麦秋时。
雨深芳草渡，蝴蝶正慵飞。
憔悴三春心事，风流一弄金衣。
韶光老尽起深思。
日长庭院里，从倚听催归。
荷钱浮翠点前溪。
梅雨日长时。
恰是清和天气，雕鞍又作分携。
别来几日愁心折，针线小蛮衣。
羞对绿阴庭院，衔泥燕燕于飞。
柳丝摇翠。
翠幄笼阴无限意。
不绊行舟。
只向江边绊客愁。
月明风细。
分付一江流去水。
娇眼伤春。
谁是章台欲折人。
执手送行人，水满荷花浦。
旧恨新愁不忍论，泪压潇潇雨。
行计已匆匆，无计留伊住。
一点相思万里心，谁怕关山阻。
柳上斜阳红万缕，烘人满院荷香。
晚凉初浴略梳妆。
冠儿轻替枕，衫子染莺黄。
蓄意新词轻缓唱，殷勤满捧瑶觞。
醉乡日月得能长。
仙源正闲散，伴我老高唐。
绿锁窗纱梧叶底。
麦秋时、晓寒慵起。
宿酒厌厌，残香冉冉，浑似那时天气。
别日不堪频屈指。
回头早、一年不啻。
搔首无言，栏干十二，倚了又还重倚。
湖光乘雨碧连天。
绕堤映、草色芊芊。
舞风杨柳欲撕绵。
依依起翠烟还是春风客路，对花时、空负婵娟。
暮寒楼阁碧云间。
罗袖成斑。
露挹新荷扑鼻香。
恼人更漏响浪浪。
柳梳斜月上纱窗。
小醉耳边私语好，五云楼阁羡刘郎。
酒阑烛暗断回肠。
水满平塘过雨，洗妆红褪芙渠。
绿荷美影荫龟鱼。
无限闲中景趣。
潇洒高堂邃馆，那堪左右图书，凌云赋得似相如。
多少风流态度。
闲路踏花来，闲逐清和去。
来去虽然总是闲，有多少伤心处。
红碧好池塘，朱绿深庭户。
随分山歌社舞中，且乐陶陶趣。
水乡清楚。
襟袖销袢暑，绰约藕花初过雨。
出浴杨妃无语。
葡萄酌玻璃。
已拚一醉酬伊。
浪卷夕阳红碎，池光飞上帘帏。
清和时候。
底事休交瘦。
满酌流霞看舞袖。
步步锦裀红皱。
六么舞到虚催。
几多深意徘徊。
拚了明朝中酒，为伊更饮琼杯。
雾透龟纱月映栏。
麦秋天气怯衣单。
栋花风软晓来寒。
懒起麝煤重换火，暖香浓处敛眉山。
眼波横浸绿云鬟。
薄雾轻阴酿晓寒。
起来宿酒尚酡颜。
柳莺何事苦关关。
新恨旧愁俱唤起，当年紫袖看弓弯。
泪和梅雨两潸潸。
牙领番腾一线红。
花儿新样喜相逢。
薄纱衫子轻笼玉，削玉身材瘦怯风。
人易老，恨难穷。
翠屏罗幌两心同。
既无闲事萦怀抱，莫把双蛾皱碧峰。
方池新涨蒲萄绿。
晓来雨过花如浴。
测测杏园风。
梢头一捻红。
危楼愁独倚。
一寸心千里。
宿酒尚微醺。
懒装堆髻云。
稳唱巧翻新曲，灵犀密意潜通。
荷花香染晚来风。
相对恍然如梦。
有恨眉尖皱碧，多情酒晕生红。
此愁不是闲浓。
应为仙源倾动。
睡起风帘一派垂。
失巢燕子傍人飞。
日长深院委香泥。
绿笋出林翻锦箨，红葵著雨腿胭脂。
微风度竹入轻衣。
雨过西湖绿涨平。
环湖密柳暗藏莺。
麦秋天气似清明。
对策有人新切直，逢春不日尽施行。
遍舟未用速归程。
结堂雄占云烟表。
万象争呈巧。
老木参天溪四绕。
乱山横秀，一湖澄照。
天付阴晴好。
夜空唤客清樽倒。
明月飞来上林杪。
凉满九霄风露浩。
酒慵起舞，一声清啸。
平压波声小。
今夜雨。
扫尽一番袢暑。
宛似潇潇鸣远浦。
短蓬何日去。
自漉床头玉醑。
清兴有谁知否。
反笑功名能几许。
槐宫非浪语。
江城向晓，被西风揉碎，一天丝雨。
乱织离愁千万缕，多少关心情绪。
促织鸣时，木犀开后，秋色还如许。
那堪飘泊，异乡千里孤旅。
应想帘幕闲垂，西楼东院，齐把归期数。
记得临岐收泪眼，执手叮咛言语。
白酒红萸，黄花绿橘，莫等闲辜负。
朱笼归骑，甚时先报鹦鹉。
花王有意，念三秋寂寞，凄凉天气。
木落烟深山雾冷，不比寻常风味。
勒驾闲来，柳蒲憔悴，无限惊心事。
仙容香艳，俨然春盛标致。
雅态出格天姿，风流酝藉，羞杀岩前桂。
寄语鞭蓉临水际，莫骋芳颜妖丽。
一朵凭栏，千花退避，恼得骚人醉。
等闲风雨，更休孱愁容易。
金风玉露，绿橘黄橙，商秋爽气飘逸。
南斗腾光，应是间生贤出。
照人紫芝眉宇，更仙风、谁能俦匹。
细屈指，到小春时候，恰则三日。
莫论早年富贵，也休问文章，有如椽笔。
尧舜逢君，启沃定知多术。
而今且张锦幄，麝煤泛、暖香郁郁。
华堂里，听瑶琴轻弄，水仙新律。
西风苹末起。
动院落清秋，新凉如水。
纤歌遏云际。
正美人翻曲，阳春轻丽。
兰衣玉佩。
拥南斗、光中一醉。
有邦人、万口同声，赞叹我公恺悌。
百里。
年丰谷稔，事简刑清，颂声盈耳。
鹏程九万，摩空展、垂天翼。
定丹书飞下，彤墀归去，秘略家传小试。
看封留、亘古功名，未容退避。
雨洗长空，风清云路，又还准备佳期。
夜凉如水，一似去秋时。
渺渺银河浪静，星桥外、香霭霏霏。
霞轺举，鸾骖鹊驭，稳稳过飞梯。
经年，成间阻，相逢无语，应喜应悲。
怕玉绳低处，依旧睽离。
和我愁肠万缕，嫦娥怨、底事来迟。
广寒殿，春风桂魄，首与慰相思。
满城风雨，又是重阳近。
黄菊媚清秋，倚东篱、商量开尽。
红萸白酒，景物一年年，人渐远，梦还稀，赢得无穷恨。
钗分镜破，一一关方寸。
强醉欲消除，醉魂醒、凄凉越闷。
鸳鸯宿债，偿了恶因缘，当时事，只今愁，斑尽安仁鬓。
芰荷已老，菊与芙蓉未。
一夜秋容上岩桂。
间蘩芜、嫩黄染就琼瑰，开未足，已早香传十里。
从前分付处，明月清风，不用斜晖照佳丽。
叹浮花，徒解咤，浅白深红，争似我、潇洒堆金积翠。
看天阔、秋高露华清，见标致风流，更无尘意。
题于壁正金风无露。
玉宇生凉，楚郊无暑。
催起行人，恰槐黄时序。
万里晴霄，几人争睹，快鹏抟一举。
明月圆时，素秋中夜，凌云新赋。
那更渊源，词锋轻锐，笔阵纵横，学通今古。
誉望飞腾，是麟宗文虎。
魁荐归来，华堂香里，与管弦为主。
待看明年，彤墀射策，鳌头独步。
露华清。
天气爽、新秋已觉凉生。
朱户小窗，坐来低按秦筝。
几多妖艳，都总是、白雪余声。
那更、玉肌肤韵胜，体段轻盈。
照人双眼偏明，况周郎、自来多病多情。
把酒为伊，再三著意须听。
销魂无语，一任侧耳与心倾。
是我不卿卿，更有谁可卿卿。
碧水浸芙蓉，秋风楚岸。
三岁光阴转头换。
且留都骑，未许匆匆分散。
更持杯酒殷勤劝。
休作等闲，别离人看。
且对笙歌醉须拚。
如君才调，掌得玉堂词翰。
定应不久劳州县。
败荷擎沼面，红叶舞林梢，光阴何速。
碧天静如水，金风透帘幕，露清蝉伏。
追思往事，念当年、悲伤宋玉。
渐危楼向晚，魂销处、倚遍阑干曲。
凝目。
一霎微雨，塞鸿声断。
酒病相续。
无情赏处，金井梧，东篱菊。
渐兰桡归去，银蟾满夜，水村烟渡怎宿。
负伊家、万愁千恨，甚时是足。
万里西风吹去旆，满城无奈离情。
甘棠也似戴公深。
晓来风露里，叶叶做秋声。
十载两番遗爱在，须知愁满宜春。
楚天低处是归程。
夕阳疏雨外，莫遣乱蝉鸣。
枫叶白苹秋未老，晚风吹泛轻舶。
青山沥沥水茫茫。
情随流水远，恨逐暮山长。
一点相思千点泪，眼前无限情伤，佳人犹自捧离觞。
阳关休唱彻，唱彻断人肠。
亭树萧萧生暮凉。
安排清梦到胡床。
楚山楚水秋江外，江北江南客恨长。
苹渚令，橘汀黄。
断魂残梦更斜阳。
欲将此日悲秋泪，洒向江天哭楚狂。
木犀开了。
还是生辰到。
一笑对西风，喜人与、花容俱好。
寿筵开处，香雾扑帘帏，笙簧奏，星河晓，拚取金垒倒。
当年仙子，容易抛蓬岛。
月窟与花期，要同向、人间不老。
拈枝弄蕊，此乐几时穷，一岁里，一番新，莫与蟠桃道。
伤离恨别。
愁肠又似丁香结。
不应斗顿音书绝。
烟水连天，何处认红叶。
残更数尽银缸灭。
边城画角声呜咽。
罗衾泪滴相思血。
花影移来，摇碎半窗月。
初过菊花天，饯送月宫仙客。
丹桂拒霜浓淡，映眉间黄色。
红裙歌夜饮离觞，努力赴劲敌。
惟愿捷书来到，道一声都得。
绮楼小小穿针女。
秋光点点蛛丝雨。
今夕是何宵。
龙车乌鹊桥。
经年谋一笑。
岂解令人巧。
不用问如何。
人间巧更多。
凉夜竹堂空，小睡匆匆醒。
庭院无人月上阶，满地栏干影。
何处最知秋，风在梧桐井。
夜半骖鸾弄玉笙，露湿衣裳冷。
蓼岸西风，小舟江上渔歌唱。
倚栏凝想。
幂幂云垂帐。
好事因循，寂寞闲惆怅。
如何向。
又来心上。
空向高亭望。
淅淅蓼花风，怪道晓来凄恻。
翻见密云抛雨，动一山秋色。
从前多感为伤时，无处顿然寂。
个事已寒前约，只晚阴凝碧。
一夜西风响翠条。
碧纱窗外雨，长凉飙。
朝来绿涨水平桥。
添清景，疏韵入芭蕉。
坐久篆烟销。
多情人去后，信音遥。
即今消瘦沈郎腰。
悲秋切，虚度可人宵。
去年岩桂花香里，著意非常。
月在东厢。
酒与繁华一色黄。
今年杯酒流连处，银烛交光。
往事难忘。
待把真诚问阿郎。
于壁。
坐前数妓乞词而歌，以劝大白。
因有所感，再和前韵。
秋景柳林幂幂暮烟斜。
秋水浅平沙。
楼外碧天无际，紫山断处横霞。
星稀渐觉，东檐隐月，凉到窗纱。
多少伤怀往事，隔溪灯火人家。
征帆一楼转弯斜。
惊鹭起汀沙。
点点随风逆上，满江飞破残霞。
楼前光景，楼心红粉，蝉翼轻纱。
却忆钱塘江上，曲栏横槛他家。
橘绿与橙黄。
近小春、已过重阳。
晚来一霎霏微雨，单衣渐觉，西风冷也，无限情伤。
孤馆最凄凉。
天色儿、苦恁凄惶。
离愁一枕灯残后，睡来不是，行行坐坐，月在回廊。
一梦十年劳忆记。
社燕宾鸿，来去何容易。
宿酒半醒便午睡。
芭蕉叶映纱窗翠。
衬粉泥书双合字。
鸾凰鸳鸯，总是双双意。
已作吹箫长久计。
鸳衾空有中宵泪。
泪眼江头看锦树。
别离又还秋暮。
细水浮浮，轻风冉冉，稳送扁舟去。
归去江山应得助。
新诗定须多赋。
有雁南来，槐溪千万，寄我惊人句。
鸿来燕去。
又是秋光暮。
冉冉流年嗟暗度。
这心事还无据。
寒窗露冷风清。
旅魂幽梦频惊。
何日利名俱赛，为予笑下愁城。
秋容眼界。
随寓浑堪爱。
远岫连天横淡霭。
望断孤鸿飞外。
夕阳红树林垌。
重重锦障横陈。
一段江南景色，倩谁为下丹青。
霁霭迷空晓未收。
羁馆残灯，永夜悲秋。
梧桐叶上三更雨，别是人间一段愁。
睡又不成梦又休。
多愁多病，当甚风流。
真情一点苦萦人，才下眉尖，恰上心头。
此日知何日，他乡忆故乡。
乱山深处过重阳。
走马吹花无复、少年狂。
黄菊擎枝重，红茱湿路香。
扁舟随雁过潇湘。
遥想莱庭应恨、不同觞。
老去悲秋人转瘦。
更异乡重九。
人意自凄凉，只有茱萸，岁岁香依旧。
登高无奈空搔首。
落照归鸦后。
六代旧江山，满眼兴亡，一洗黄花酒。
炊烟一点孤村迥。
娇云敛尽天容净。
雁字忽横秋。
秋江泻客愁。
银钩空寄恨。
恨满凭谁问。
袖手立西风。
舟行秋色中。
雨滴梧桐点点愁。
冷催秋色上帘钩。
蛩声何事早知秋。
一夜凉风惊去燕，满川晴涨漾轻鸥。
怀人千里思悠悠。
晚色沈沈，雨声寂寞，夜寒初冻云头。
晓来阶砌，一捻冷光浮。
目断江天霭霭，低迷映、绿竹修修。
多才客，高吟柳絮，还更上层楼。
烹茶，新试水，人间清楚，物外遨游。
胜似他、销金暖帐情柔。
细看流风回舞，终日价、浅酌轻讴。
醺醺地，美人翻曲，消尽古今愁。
晚来无奈伤心处。
见红叶、随风舞。
解鞍还向乱山深，黄昏后、不成情绪。
先来离恨，打叠不下，天气还凄楚。
风儿住后云来去。
装撰些儿雨。
无眠托首对孤灯，好语向谁分付。
从来烦恼，吓得胆碎，此度难担负。
前山减翠。
疏竹度轻风，日移金影碎。
还又年华暮，看看是、新春至。
那更堪、有个人人，似花似玉，温柔伶俐。
准拟。
恩情忔戏。
拈弄上、则人难比。
我也埋根竖柱，你也争些气。
大家一捺头地。
美中更美。
厮守定、共伊百岁。
树头红叶飞都尽，景物凄凉。
秀出群芳。
又见江梅浅淡妆。
也啰，真个是、可人香。
兰魂蕙魄应羞死，独占风光。
梦断高堂。
月送疏枝过女墙。
也啰，真个是、可人香。
日欲低时江景好，暮山紫翠重重。
钓筒收尽碧潭空。
一船霜夜月，两岸荻花风。
遥忆暖春新梦火，黄昏下了帘栊。
水村渔浦舣孤篷。
单衾愁梦断，无梦转愁浓。
霜结凝寒夜，星辉识晓晴。
兰膏重剔且教明。
为照梢头香缕、一丝轻。
从久看看困，新词缀未成。
梅花熏得酒初醒。
更向耳边低道、月三更。
宵露珠零，溅冰花薄，凝瑞偏早。
月练轻翻，风刀碎剪，青女呈纤巧。
微丹枫缬，低摧蕉尾，不觉半池莲倒。
最好是、千林橘柚，轻黄一村封了。
佳人指冷，暗惊罗幕，一夜斜飞多少。
怕倚银屏，愁看玉砌，金菊鲜鲜晓，伤嗟传粉，佳期还未，何处冷沾衣透。
争知人、临鸾试罢，与梅共瘦。
片片空中剪水，巧妆春色，照耀江湖。
渐觉花毯转柳，荚阵飞榆。
散银杯、时时逐马。
翻缟带、一一随车。
遍帘隅。
寒生冰箸，光剖明珠。
应须。
浅斟低唱，毡垂红帐，兽爇金炉。
更向高楼，纵观吟醉谢娘扶。
静时闻、竹声岩谷，漫不见、禽影江湖。
尽踌躇。
歌阑宝玉，赋就相如。
据炉肃坐，听瓶笙、别有天然宫徵。
纸帐屏山浑不俗，写出江南烟水。
檠短灯青，灰闲香软，所欠惟梅矣。
风飞无定，数声时颤窗纸。
试问夜已何其，呼童起看，月上东墙未。
天外忽闻征雁过，还把音书来寄。
短简埋烟，轻蓑鸣雨，已办征船计。
放教归去，故乡江上鱼美。
又是两分携。
憔悴损、看怎医治。
烟村一带寒红绕，悲风红叶，残阳暮草，还似年时。
愁绪暗犹夷。
谩屈指、数遍归期。
短檠灯烬无人问，此时只有，窗前素月，刚伴相思。
云暗天低。
枫林凋翠，寒雁声悲。
茅店儿前，竹篱巴后，初见横枝。
盈盈粉面香肌。
记月榭、当年见伊。
有恨难传，无肠可断，立马多时。
瓦湿鸳鸯，夜深霜重江风冷。
月华明映。
清浸梅梢粉。
漏断寒浓，惹起当年恨。
君休问。
雁飞欲尽。
没个南来信。
当日相逢，枕衾清夜纱窗冷。
翠梅低映。
汗湿香腮粉。
美满风情，结下无穷恨。
凭谁问。
此心难尽。
说与他争信。
千林落叶声声悲。
听凄惨、江皋雁飞。
难似玉肌，总惊花貌，压倒芳菲。
香心吐尽因谁。
料调鼎、工夫易期。
休唱阳关，莫歌白雪，雨泪沾衣。
背日犹余残雪，向阳初绽红梅。
腊寒那事更相宜。
醉了还醒又醉。
堪笑多愁早老，管他闲是闲非。
对花酌酒两忘机。
唱个哩誊啰哩。
一钩新月照西楼。
清夜思悠悠。
那堪更被，征鸿嘹唳，绊惹离愁。
倚栏不语情如醉，都总寄眉头。
从前只为，惜他伶俐，举措风流。
小春天气。
未唱阳关心已醉。
红蓼秋容。
后会何时得再逢。
归朝好事。
仰看皇州扬雨露。
百里恩波。
拟欲留公无奈何。
去路马蹄轻，正是小春时节。
爱日暖烘江树，缀梅梢新雪。
范滂揽辔正澄清，知我公明洁。
分此仁风恺悌，济邻邦欢悦。
宝篆龙煤烧欲残。
细听铜漏已更阑。
纱窗斜月移梅影，特地笼灯仔细看。
幽梦断，旧盟寒。
那时屈曲小屏山。
风光得似而今不，肯把花枝作等闲。
玉妃整佩，绛节参差御。
一笑唤春回，正江南、天寒岁暮。
孤标独立，占断世间香，云屋冷，雪篱深，长记西湖路。
人间尘土，不是留花处。
羌管一声催，碎琼瑶、纷纷似雨。
枝头著子，聊与世调羹，功就后，盍归休，还记来时不。
雪压前村曲径迷。
万山寒立玉参差。
孤舟独钓一蓑归。
别坞时听风折竹，断桥闲看水流澌。
一枝冻蕊出疏篱。
忆为梅花醉不醒。
断桥流水去无声。
鹭翘沙嘴亦多情。
疏影卧波波不动，暗香浮月月微明。
高楼羌管未须横。
离绪千重，角声偏著羁人枕。
那堪酒醒。
句引愁难整。
门锁黄昏，月浸梅花冷。
人初静。
斗垂天迥，雁落清江影。
门外寒江泊小船。
月明留客小窗前。
夜香烧尽更声远，斗帐低垂暖意生。
醺著酒，炙些灯。
伴他针线懒成眠。
情知今夜鸳鸯梦，不似孤篷宿雁边。
山又水，云岫插峰峦。
断雁飞时霜月冷，乱鸦啼处日衔山。
疑在画图间。
金乌转，游子损朱颜。
别泪盈襟双袖湿，春心不放两眉闲。
此去几时还。
枫林飒飒凋寒叶。
汀苹败蓼遥相接。
景物已非秋。
凄凉动客愁。
还家贫亦好，肯厌杯中草。
香饭滑流匙。
三登快乐时。
霜风飒飒溪山碧。
寒波一望伤行色。
落日淡荒村。
人家半掩门。
孤舟移野渡。
古林栖鸦聚。
著雨晚风酸。
貂裘不奈寒。
败荷倒尽芙蓉老。
寒光黯淡迷衰草。
行客易销魂。
笛飞何处村。
云寒天借碧。
树瘦烟笼直。
若个是乡关。
夕阳西去山。
年年为客遍天涯。
梦迟归路赊。
无端星月浸窗纱。
一枝寒影斜。
肠未断，鬓先华。
新来瘦转加。
角声吹彻小梅花。
夜长人忆家。
香来不歇。
谁把南枝折。
的砾疏花初破，都因是、夜来雪。
清绝。
十分绝。
孤标难细说。
独立野塘清浅，谁作伴、空夜月。
雪花飞歇。
好向前村折。
行至断桥斜处，寒蕊瘦、不禁雪。
韵绝。
香更绝。
归来人共说。
最爱夜堂深迥，疏影占、半窗月。
客帆卸尽风初定。
夜空霜落吴江冷。
幸自不思归。
无端乌夜啼。
鸡鸣残月落。
到枕秋声恶。
有酒不须斟。
酒深愁转深。
寒萧索。
征鸿过尽离怀恶。
离怀恶。
江空天迥，夜寒枫落。
有人应误刀头约。
情深翻恨郎情薄。
郎情薄。
梦回长是，半床闲却。
何处一声鸣橹。
惊起满川寒鹭。
一著画难成，雪霁乱山无数。
且住。
且住。
数遍溪南烟树。
事为之词危楼横枕清江上，两岸碧山如画。
夕烟幂幂，晚灯点点，楼台新夜。
明月当天，白沙流水，冷光连野。
浸栏干万顷，琉璃软皱，打渔艇、相高下。
何处一声羌管，是谁家、倚楼人也。
多情对景，无言有恨，欲歌还罢。
把酒临筵，阿谁知我，此怀难写。
忍思量后夜，芳容不似，暗尘随马。
离愁晚如织，托酒与消磨。
奈何酒薄愁重，越醉越愁多。
忍对碧天好夜，皓月流光无际，光影转庭柯。
有恨空垂泪，无语但悲歌。
因凝想，从别后，蹙双蛾。
春来底事，孤负紫袖与红靴。
速整雕鞍归去，著意浅斟低唱，细看小婆娑。
万蕊千花里，一任玉颜酡。
酒潮匀颊双眸溜。
美映远山横秀。
风流俊雅，娇痴体态，眼前稀有。
莲步弯弯，移归拍里，凌波难偶。
对仙源醉眼，玉纤笼巧，拨新声、鱼纹皱。
我自多情多病，对人前、只推伤酒。
瞒他不得，诗情懒倦，沈腰销瘦。
多谢东君，殷勤知我，曲翻红袖。
拚来朝又是，扶头不起，江楼知不。
夕阳低尽，望楚天空阔，稀星帘幕。
暮霭横江烟万缕，照水参差楼阁。
两两三三，楼前归鹭，飞过栏干角。
霜风何事，绕檐吹动寂寞。
消散我已忘机，而今百念，灰了心头火。
对酒当歌浑冷淡，一任他懑嗔恶。
松竹园林，柳梧庭院，自有人间乐。
闲云休问，去来本是无著。
贪痴无了日，人事没休期。
白驹遇隙，百岁能得几多时。
自古腰金结绶，著意经营辛苦，回首不胜悲。
名未能安稳，身已致倾危。
空剜刻，休巧诈，莫心欺。
须知天定，只见高冢与新碑。
我已从头识破，赢得当歌临酒，欢笑且随宜。
较甚荣和辱，争甚是和非。
壶天冰雪，消尽虚堂暑。
多谢故人风，送花香传小树。
香风初过，一曲断肠声，如怨诉。
诉闲愁，落落琵琶语。
江边马上，弹指成千古。
泪眼与啼妆，叹风流、只今何处。
芳心役损，触事起悲酸，招玉素。
拨檀槽，整理金衣缕。
精神俊雅，更那堪、天与风流标格。
罗绮丛中偏艳冶，偷处教人怜惜。
目剪秋波，指纤春笋，新样冠儿直。
高唐云雨，甚人有分消得。
忔戏笑里含羞，回眸低盼，此意谁能识。
密约幽欢空怅望，何日能谐端的。
玳席歌余，兰堂香散，此际愁如织。
人归空对，晚阴庭树横碧。
无言屈指也。
算年年底事，长为旅也。
凄惶受尽也。
把良辰美景，总成虚也。
自嗟叹也。
这情怀、如何诉也。
谩愁明怕暗，单栖独宿，怎生禁也。
闲也。
有时临镜，渐觉形容，日销减也。
光阴换也。
空辜负、少年也。
念仙源深处，暖香小院，赢得群花怨也。
是亏他见了，多教骂几句也。
无非无是。
好个闲居士。
衣食不求人，又识得、三文两字。
不贪不伪，一味乐天真，三径里。
四时花，随分堪游戏。
学些沓拖，也似没意志。
诗酒度流年，熟谙得、无争三昧。
风波岐路，成败霎时间，你富贵。
你荣华，我自关门睡。
雨声破晓催行桨。
拍拍溪流长。
绿杨绕岸水痕斜。
恰似画桥西畔、那人家。
人家楼阁临江渚。
应是停歌舞。
珠帘整日不闲钩。
目断征帆、犹未识归舟。
灯前忍见红面。
别酒频斟劝。
愁蛾敛翠不胜情。
报道看看天色、待平明。
殷勤重把阳关唱。
休要教人望。
出门犹自尚叮咛。
厮养频催恰好、趁凉行。
十里春风杨柳路，年年带雨披云。
柔条万缕不胜情。
还将无意眼，识遍有心人。
饿损宫腰终不似，效颦总是难成。
只愁秋色入高林。
残蝉和落叶，此际不堪论。
客里情怀谁可表。
凄凉举目知多少。
强饮强歌还强笑。
心悄悄。
从头彻底思量了。
当日相逢非草草。
果然恩爱成烦恼。
稳整征鞍归去好。
重厮守。
相期待与同偕老。
当时得意两心齐。
绮窗西。
共于飞。
拂掠宫妆，长与画新眉。
一自别来烟水阔，愁易积，梦还稀。
相逢恰似旧家时。
恨依依。
语低低。
多少关情，冷暖有谁知。
只此定应谐素愿，但指日，约鸾栖。
香熏斗帐相逢乍。
正宫漏、沈沈夜。
月飞梅影上帘栊，标致风流娇雅。
眼波横浸，照人百媚，无限叮咛话。
玉鞍门上嘶归马。
趱行色、难留也。
别来花艳不禁春，浪向东风轻嫁。
空余小院，博山修竹，依旧窗儿下。
当歌临酒恨难穷。
酒不似愁浓。
风帆正起归与兴，岸东西、芳草茸茸。
楚梦乍回，吴音初听，谁念我孤踪。
藏春小院暖融融。
眼色与心通。
乌云有意重梳掠，便安排、金屋房栊。
云雨厚因，鸳鸯宿债，作个好家风。
眼色媚人娇欲度。
行尽巫阳云又雨。
花时还复见芳姿，情几许。
愁何许。
莫向耳边传好语。
往事悠悠曾记否。
忍听黄鹂啼锦树。
啼声惊碎百花心，分付与。
谁为主。
落蕊飞红知甚处。
宝奁常见晓妆时。
面药香融傅口脂。
扰扰亲曾撩绿鬓，纤纤巧与画新眉。
浓欢已散西风远，忆泪无多为你垂。
各自从今好消遣，莫将红叶浪题诗。
骄马花骢。
柳陌经从。
小春天、十里和风。
个人家住，曲巷墙东。
好轩窗，好体面，好仪容。
烛灺歌慵。
斜月朦胧。
夜新寒、斗帐香浓。
梦回画角，云雨匆匆。
恨相逢，恨分散，恨情钟。
龟甲炉烟轻袅。
帘栊静、乳莺啼晓。
拂掠新妆，时宜头面，绣草冠儿小。
衫子揉蓝初著了。
身材称、就中恰好。
手捻双纨，菱花重照，带朵宜男草。
疏帘乍卷孜孜看，冰玉精神。
体白停匀。
端的于人不薄情。
更无背约和燋燥，各表真诚。
才得相亲。
切莫分张向别人。
闲上西楼供远望。
一曲新声，巧媚谁家唱。
独倚危栏听半饷。
长江快泻澄无浪。
清泪恰同春水涨。
拭尽重流，触事如何向。
不觉黄昏灯已上。
旧愁还是新愁样。
叶底蜂衙催日晚。
向晚匀妆，巧画宫眉浅。
翠幕无风香自远。
金船酌酒须教满。
未说别离魂已断。
雨幌云屏，只恐良宵短。
心事不随飞絮乱。
宦情肯把恩情换。
睡觉扶头听晓钟。
隔帘花雾湿香红。
翠摇钿砌梧桐影，暖透罗襦芍药风。
闲对影，记曾逢。
画眉临镜霎时间。
相思已有无穷恨。
忍见孤鸾宿镜中。
宝篆烟消香已残。
婵娟月色浸栏干。
歌喉不作寻常唱，酒令从他各自还。
传杯手，莫教闲。
醉红潮脸媚酡颜。
相携共学骖鸾侣，却笑庐郎旧约寒。
暇日泛舟，游客有叹居士发白者。
未竟，忽见临江倚楼人，因思向来有感作此绿水澄江得胜游。
浪平风软称轻舟。
樽前我易伤前事，柳外人谁独倚楼。
空感慨，惜风流。
风流赢得谩多愁。
愁多著甚销磨得，莫怪安仁鬓早秋。
一曲清歌金缕衣。
巧佼心事有谁知。
自从别后难相见，空解题红寄好诗。
忆携手，过阶墀。
月笼化影半明时。
玉钗头上轻轻颤，摇落头豆蔻枝。
人随社节去匆匆。
此恨几时穷。
阳台寂寞，巫山凄惨，云雨成空。
芭蕉密处窗儿下，冷落旧香中。
黄昏静也，蛩声满院，明月清风。
槐阴密处啭黄鹂。
午日正长时。
一番过雨，绿荷池面，冷浸琉璃。
红尘不到华堂里，纤楚对蛾眉。
笑偎人道，新词觅个，美底腔儿。
当年策马过钱塘。
曲径小平康。
繁红酽白，娇莺姹燕，争唤何郎。
而今又客东风里，浑不似寻常。
只愁别后，月房云洞，啼损红妆。
蕊嫩花房无限好，东风一样春工。
百年欢笑酒樽同。
笙吹雏凤语，裙染石榴红。
且向五云深处住，锦衾绣幌从容。
如何即是出樊笼。
蓬莱人少到，云雨事难穷。
元约三年。
文卿不忍舍主，厥母不容与议，坚索之去。
今失于一农夫，常常寄声，或片纸数字问讯。
仙源有感，遂和其韵破靥盈盈巧笑，举杯滟滟迎逢。
慧心端有谢娘风。
烛花香雾，娇困面微红。
别恨彩笺虽寄，清歌浅酌难同。
梦回楚馆雨云空。
相思春暮，愁满绿芜中。
夜久笙箫吹彻，更深星斗还稀。
醉拈裙带写新诗。
锁窗风露，烛灺月明时。
水调悠扬声美，幽情彼此心知。
古香烟断彩云归。
满倾蕉叶，齐唱传花枝。
无情风掠芭蕉响，还是重门已闭。
银缸独对，相思方切，教人怎睡。
解叹从前事，解叹了、依前鳖气。
想他家那里，知人憔悴，相应是、睡也未。
且恁和衣强寝，奈无寐、依前重起。
起来思想，当初与你，忒煞容易。
及至而今也，半头天眼，不存不济。
最消魂苦是，黄昏前后，冷清清地。
把酒相劳苦，月色耀天章。
冰轮碾破寒碧，飞入酒樽凉。
击节词人妙句，吸此清辉万丈，肺腑亦生光。
揽袂欲仙举，逸兴共天长。
日边客，幕中俊，坐间狂。
浩歌清啸，恍然云海渺茫茫。
唤醒谪仙苏二，何事常愁客少，更恐被云妨。
月与人长好，广大醉为乡。
先来天与精神，更因丽景添殊态。
拖轻苒苒，才凝一段，还分五彩。
毕竟非烟，有时为雨，惹情无奈。
道无心，怎被歌声遏断，迟迟向、青天外。
宜伴先生醉卧，得饶到、和山须买。
也曾恼杀襄王，谁道依前不会。
我欲乘风归去，翻怅恨、帝乡何在。
念佳期未展，天长莫合，尽空相对。
花前月下曾鸳鸯。
分散两情伤。
临行祝付真意，臂间皓齿留香。
还更毒，又何妨。
尽成疮。
疮儿见在，痕儿见在，见后思量。
懊恼平生，奈天赋、恩情太薄。
二三岁、看伊受尽，眼尖眉角。
记得当初低耳畔，是谁先有于飞约。
惟到今、划地误盟言，还先恶。
天眼见，人难托。
天易感，人难吒。
人心险，天又怎生捉摸。
莫问傍人非与是，手儿但把心儿托。
便不成、厮守许多时，干休却。
连沧危观暮江前。
几醉使君筵。
少年俊气，曾将吟笔，买断江天。
重来细把朋游数，回首一辛酸。
兰成已老，文园多病，负此江山。
长忆当初，是他见我心先有。
一钩才下，便引得鱼儿开口。
好是重门深院，寂寞黄昏后。
厮觑著、一面儿酒。
试撋就。
便把我、得人意处，闵子里、施纤手。
云情雨意，似十二巫山旧。
更向枕前言约，许我长相守。
忄欠人也，犹自眉头皱。
最苦是离愁。
行坐里、只在心头。
待要作个巫山梦，孤衾展转，无眠到晓，和梦都休。
梦里也无由。
谁敢望、真个绸缪。
暂时不见浑闲事，只愁柳絮杨花，自来摆荡难留。
一味风流一味香。
十分浓艳十分妆。
自然娇态自然芳。
楼上好风楼下水，雪前栏槛竹前窗。
也宜单著也宜双。
恻恻笙竽万籁风。
阳关叠遍酒尊空。
相逢草草别匆匆。
满眼泪珠和雨洒，一襟愁绪抵秋浓。
相思今夜五云东。
帊子分香，罗巾拭泪，别来时、未觅凄惶。
上得船儿来了，划地凄凉。
可惜花前月里，却成水远山长。
做成恩爱，如今赢得，万里千乡。
情知这场寂寞，不干你事，伤我穷忙。
不道是、久长活路，终要称量。
我则匆匆归去，知你且、种种随娘。
下梢睚彻。
有时共你风光。
小窗闲适。
云髻亸肩，香肌偎膝。
玉局无尘，明琼欲碎，春纤同掷。
不争百万呼卢，赌今夜、鸳帷痛惜。
好忍马儿，若还输了，当甚则剧。
梅萼和霜晓，梨花带雪春。
玉肌琼艳本无尘。
肯把铅华容易、污天真。
汤饼尝初罢，罗巾拭转新。
几回贪耍失黄昏。
月里归来无处、觅精神。
人在梦云楼上别，残灯影里迟留。
依稀绿惨更红羞。
露痕双脸湿，山样两眉愁。
几幅片帆天际去，云痕双脸湿，山样两眉愁。
几幅片帆天际去，云涛烟浪悠悠。
今宵独立古江头。
水腥鱼菜市，风碎荻花舟。
画角声沈卷暮霞。
寒生促索锦屏遮。
沈檀半爇髻堆鸦。
蝴蝶梦回余烛影，子规啼处隔窗纱。
夜深明月浸梨花。
帘卷露花容。
几度相逢。
他知我意欲相通。
偏奈天教多阻间，积恨何穷。
云雨杳无踪。
愁怕东风。
时闻语笑恣欢浓。
惟有俺咱真分浅，往事成空。
竹外半窥娇面。
真个出尘体段。
没处可偷怜，空恁眼穿肠断。
休恋。
休恋。
只是与伊分浅。
闲理丝簧听好音。
西楼剪烛夜深深。
半嗔半喜此时心。
暖语温存无恙语，韵开香靥笑吟吟。
别来烦恼到如今。
阳关唱彻。
断尽离肠声哽咽。
酒已三巡。
今夜王孙是路人。
此情难说。
莫负等闲风与月。
欲问归期。
来戴钗头艾虎儿。
半窗斜月。
茅店萧条灯已灭。
床下蛩声。
声动凄凉不忍听。
终宵无寐。
覆去翻来真个是。
屈指归期。
应是梅花烂熳时。
短棹轻舟排办了。
歌声断、晚霞残照。
红蓼坡头，绿杨堤外，离恨知多少。
别后莫教音信杳。
叹光阴、初自来堪笑。
画角谯门，槐溪归路，正是楚天清晓。
黄昏时候，诮不语、心如醉。
无眠凝想，别来绣阁，多应憔悴。
上了灯儿，知是睡哩坐哩。
蓦思归计。
又还是重屈指。
从今已后，睽离千万，且休容易。
这底凄惶，你看是谁不是。
甜言软语。
长记那时，萧娘叮嘱。
清管危弦，前欢难断，鳞鸿无据。
纷纷眼底浮花，拈弄动、几多思虑。
千结丁香，且须珍重，休胡分付。
金兽喷香瑞霭氛。
夜凉如水酒醺醺。
照人娇眼媚生春。
我自愁多魂已断，不禁楚雨带巫云。
人情又是一番新。
坐看销金暖帐中。
羔儿酒美兽煤红。
浅斟低唱好家风。
爱客东君多解事，晚妆新与画眉峰。
便须催唤出房栊。
堆枕冠儿悲翠钗。
蒙金领子满絣鞋。
于中沈净好情怀。
新浴晚凉梳洗罢，半娇微笑下堂来。
莲花因甚未曾开。
绿盖红幢笼碧水。
鱼跳处、浪痕匀碎。
惜别殷勤，留连无计，歌声与、泪和柔脆。
一叶扁舟烟浪里。
曲滩头、此情无际。
窈窕眉山，暮霞红处，雨云想、翠峰十二。
窈窕绣帏深。
窈窕娉婷。
梅花初度晚妆新。
那更娇痴年纪小，冰雪精神。
举措忒轻盈。
歌彻新声。
柔肠魂断不堪听。
但恐巫山留不住，飞作行云。
居士年来懒散。
凡事只从宽简。
身外更无求，只要夏凉冬暖。
美满。
美满。
得过何须积趱。
十载仰高明，一见心相许。
来日孤舟西水门，风饱征帆腹。
后夜起相思，明月清江曲。
若见秋风寒雁来，能寄音书否。
先来客路足伤悲。
那更话别离。
玉骢也解，知人欲去，骧首频嘶。
马蹄动是三千里，后会莫相违。
切须更把，丁香珍重，待我重期。
楚楚窄衣裳。
腰身占却，多少风光。
共说春来春去事，凄凉。
懒对菱花晕晓妆。
闲立近红芳。
游蜂戏蝶，误采真香。
何事不归巫峡去，思量。
故来尘世断人肠。
月转水晶盘。
楼上初闻一鼓残。
又是去年天气好，栏干。
风动梅梢玉斗寒。
无奈壮情阑。
对酒如何欲强欢。
谁道破愁须仗酒，君看。
酒到愁多破亦难。
灯乍灭。
忽见一天明月。
恰舞霓裳歌未歇。
露寒回绛阙。
羽服明晖玉雪。
笑语轻参环玦。
香泽恼人情不彻。
夜长窗自白。
云亸宫鬟，淡黄衫子轻香透。
晚凉时候。
睡起新妆就。
冰枕生寒，玉浸纤纤手。
沈吟久。
眉山敛秀。
爱道奴家瘦。
春山已蹙眉峰绿。
春心骀荡难拘束。
惆怅为春伤。
惜花心更狂。
对花深有意。
且向花前醉。
花作有情香。
与人相久长。
当时巧笑记相逢。
玉梅枝上玲珑。
酒杯流处已愁浓。
寒雁横空。
去程无记更从容。
到归来好事匆匆。
一时分付不言中。
此恨难穷。
别恨眉尖无数。
后夜王孙何处。
歌馆与妆楼，目断行云凝伫。
凝伫。
忆泪千行红雨。
隔江一带春山好。
平林新绿春光老。
休去倚阑干。
飞红不忍看。
东流何处去。
便是归舟路。
芳草外斜阳。
行人更断肠。
敛愁眉。
恨依依。
肠断关情怨别离。
云中过雁悲。
痴因谁。
病因谁。
屈指无言忖后期。
此时人怎知。
潇洒仙源。
夭桃秾李，曾对华筵。
歌媚惊尘，舞弯低月，满劝金船。
鉴湖烟水连天。
政归棹、红妆斗妍。
花雾香中，人询居士，切莫多传。
不羡八千椿，不羡三偷桃客。
也不羡他龟鹤，一总为凡物。
羡君恰似老人星，长明无休息。
好与中兴贤主，立维城勋绩。
文章学业继家声。
名誉压群英。
早岁掀腾膴仕，如公富贵难并。
定膺丹诏，朱轮迅召，陶冶苍生。
自是盐梅姿质，伫看大手调羹。
先生德行冠南丰。
锦绣作心胸。
暂屈徒劳州县，文章后进宗工。
督邮纲纪，才高幕府，雅望尤崇。
此去定膺光宠，且须满醉西东。
江上一江楼，楼上远山横翠。
还更腰金骑鹤，引竹西歌吹。
寿君春酒遣双壶，满引见深意。
肯向龟荷香里，唤侬来同醉。
剑水霭欢声，喜庆间生人杰。
一段葱葱佳气，扇熏风时节。
今朝银艾佐琴堂，争把寿香祐。
去去凤皇池上，见龟巢连叶。
梅喜先春，雁惊未腊。
于门瑞气浮周匝。
正当月应上弦时，长庚梦与良辰合。
螺水恩浓。
旴江德洽。
寿杯劝处燃红蜡。
明年此际祝遐龄，贺宾一一趋东阁。
又是新逢三五夜，瑞气霭氤氲。
万点灯和月色新。
桃李倍添春。
花县主人情思好，行乐逐良辰。
满引千钟酒又醇。
歌韵动梁尘。
天祐炎图生国瑞，蓝田暂屈英僚。
始知文宿降璇霄。
中元前五日，七夕后三朝。
江斅风流临此政，少年潇洒奇标。
行看峻擢相熙朝。
功名前稷契，寿算等松乔。
云峰初敛，秋容如洗，庭院金风初扇。
葱葱佳气霭侯门，信天上、麒麟乍见。
祝君此去，飞黄腾踏，日侍凝旒邃冕和羹调味早归来，坐看取、蓬莱清浅。
世谛人多错。
阿谁将、虚名微利，放教轻著。
万事莫非前定了，选甚微如饮酌。
算徒诧、龙韬豹略。
纵使龙头安尺木，更从教、豹变生三角。
浑是梦，恍如昨。
吾庐自笑常虚廓。
对残编、磨穿枯砚，生涯微薄。
负郭田园能有几，随分安负守约。
要不改、箪瓢颜乐。
西掖北扉终须到，且嘲风咏月常相谑。
更要甚，万金药。
茅斋无客至。
冰砚冻寒泚。
南枝喜入新诗里。
恼人频嚼蕊。
因思去腊江头醉。
倚动客兴伤春意。
经年自叹人如寄。
光阴如捻指。
光阴如捻指。
乍凉淅淅风生幕。
人独在、朱栏翠阁。
吹箫信杳炉香薄。
眉上新愁又觉。
从前事、拟将拚却。
梦不断、花梢柳萼。
一杯睡起谁同酌。
斜日阴阴转角。
远岫螺头湿翠，流霞赪尾疏明。
断虹斜界雨新晴。
烟村灯火晚，江浦画难成。
我向其间泛叶，终朝露渚风汀。
老来心事最关情。
不堪三弄笛，吹作断肠声。
流水奏鸣琴，风月净、天无星斗。
翠岚堆里，苍岩深处，满林霜腻，暗香冻了，那禁频嗅。
马上再三回首。
因记省、去年时候。
十分全似，那人风韵，柔腰弄影，冰腮退粉做成清瘦。
南枝消息杳然间。
寂寞倚雕栏。
紫腰艳艳，青腰袅袅，风月俱闲。
佳人环佩玉瓓珊。
作恶探花还。
玉纤捻粟，樱唇呵粉，愁点眉弯。
日高犹恋珊瑚枕。
羞红不忿花如锦。
双燕运芹泥。
燕归人未归。
纵饶梳洗罢。
朱户何曾跨。
寂寞小房栊。
回文和泪封。
绿树转鸣禽。
已是春深。
杨花庭院日阴阴。
帘外飞来双语燕，不寄归音。
旧事懒追寻。
空惹芳心。
天涯消息远沈沈。
记得年时中酒后，直至而今。
春睡足。
帘卷翠屏山曲。
芳草沿阶横地轴。
垂杨相映绿。
暗忆旧欢难续。
又是禁烟传烛。
陌上踏青新结束。
秋千谁共促。
一种春光，占断东君惜。
算秾李、昭华争并得。
粉腻酥融娇欲滴。
端的尊前，旧曾相识。
向夜阑、酒醒霜浓寒又力。
但只与、冰姿添夜色。
绣幕银屏人寂寂。
只许刘郎，暗传消息。
新晴庭户春阴薄。
东风不度重帘幕。
第几小兰房。
雏莺初弄黄。
悄寒春未透。
不解寻花柳。
只恐渐春深。
愁生求友心。
紫箫声断。
窗底春愁乱。
试著春衫羞自看。
窄似年时一半。
一春长病厌厌。
新来愁病重添。
香冷倦熏金鸭，日高不卷珠帘。
齿颊带余香，罄咳总成珠玉。
剪碎袖罗花片，点金觥春绿。
玉鱼花露自清凉、涓涓在郎腹。
犹胜望梅消渴，对文君眉蹙。
好事客。
宫商内、吟得风清月白。
主人幸有豪家意，后堂煞有春色。
花压金翘俏相映，酒满玉纤无力。
你若待我些儿酒，尽吃得、尽吃得。
落了丹枫残了菊，秋色苦无多。
谁唤西风泣泪罗，吹恨入星河。
碧枝头金粟闹，曾乖翠云窝。
重柔檀英忆两娥。
无奈冷香何。
修月三千户。
拥冰轮、同游碧落，问津牛浦。
上界真仙多才思，乞与瑶阶玉树。
渺万里、人间何处。
云叶依依分清荫，忆当时、掩映霓裳舞。
算万木，宁如许。
年年萧爽幽岩路。
倚西风、吹香金粟，超然云坞。
一洗纷纷凡花尽，堪写清商对抚。
为豁散、蛮烟瘴雨。
脱俗高标谁能领，向骚人、正欠题新句。
须大手，与君赋。
天下伟人物，荆楚号名流。
幅员千里，英气磅礴岳南州。
雁峤高参翼轸，石鼓下盘朱府，衮衮应公侯。
常记生申旦，明日是中秋。
挈明月，翳翔凤，驷飞虬。
东南一尉，何事三载漫淹留。
谈笑洞庭青草，从此阆风阊阖，高处看鳌头。
更种阶庭玉，慈母念方稠。
祥起玉龙甲，庆衍紫枢垣。
奎文得岁，佳气磅礴斗牛间。
天意方扶兴运，贤业更看奕世，衮衮照英辀。
四海具瞻久，膏泽满湘川。
岁六月，苏大旱，作丰年。
喁喁百万生齿，何处不沾恩。
此是鸿钧事业，那更青毡步武，早晚即调元。
混一车书了，还领赤松仙。
黄色起犀表，紫绶照金章。
两朝耆德，应是南国旧龚黄。
曾上方壶蓬岛，万里鲸波不作，炎海赖清凉。
缓造鹓鸿地，高卧水云乡。
近新来，春色好，遍潇湘。
不知今日何日，佳气拥高堂。
竞把芳尊为寿，细祝遐龄难老，福禄未渠央。
国栋欠元老，仙桂看诸郎。
凉吹起空阔，疏雨敛轻阴。
潇湘江上秋色，佳处不胜清。
拄笏西山一望，气与千崖高爽，天意属奇英。
威凤下瑶阙，丹桂矗云根。
汉元侯，流德厚，在云孙。
金昆玉季，曾共接武上青云。
堂上瑶池仙姥，庭下芝兰玉树，好事萃于门。
剩讲经纶事，早晚自公卿。
韩国武中令，公望乃云孙。
平生壮志，凛凛长剑倚天门。
郁积胸中谋虑，慷慨尊前谈笑，袖手看风云。
唾手功名事，诗句自朝昏。
况高怀，吾所敬，果难能。
千金生产，一笑推尽与诸昆。
所至才成辄去，不为区区芥蒂，此意有谁论。
且举杯中酒，今日是生辰。
直下承当，本来能解，莫遣干休。
算如今蹉过，峥嵘岁月，分阴可惜，一日三秋。
闹里偷声，日中逃影，用尽机关无少留。
争知道，是沤生即水，水外无沤。
世人等是悠悠。
谁著个工夫里求。
但掩耳窃钟，将泥洗块，觅花空里，舐蜜刀头。
何以忙中，尻舆浸假，邀取三彭同载游。
真如界，向毗卢顶上，荐取无忧。
腊余时候，天意收寒早。
梅信动，春先到。
晓来湘水上，有底风光好。
春有意，惯随仙仗来蓬岛。
一念到人间，依约瑶池道。
心好在，慈为宝。
蟠桃多岁月，不数如瓜枣。
千岁也，朱颜绿鬓人难老。
片帆稳送扁舟去。
又还踏、江湖路。
回首京城旧游处。
断魂南浦，满怀装恨，别后凭谁诉。
长歌击剑论心素。
有志功名未应暮。
自诵百僚端复许。
归来犹记，东坡诗语，但草凌云赋。
家山此去无多路。
久没个、音书去。
一别而今佳节度。
黄花开未，白衣到否，篱落荒凉处。
峥嵘岁月还秋暮。
空腹便便无好句。
菊意愆期浑未许。
那堪惹恨，年来此日，长是潇潇雨。
吾母慈祥膺上寿。
福庇吾家，近世真希有。
丘嫂今年逾六九。
康宁可嗣吾慈母。
我愿慈闱多福厚。
更祝遐龄，与母齐长久。
鸾诰聊翩双命妇。
华堂千岁长生酒。
破腊先春梅有意。
管邻年华，总在清香蕊。
不逐浮花红与紫。
岁寒来寿仙翁醉。
衮衮诸公名又利。
谁似高标，摆却人间事。
长对南枝添兴致。
尊前好在三千岁。
春意茫茫春色里，又还几度花期。
淡晴时候尽融怡。
梅腮翻白后，柳眼弄青时。
正是江城天气好，楼台灯火星移。
相逢无处不相宜。
轻狂行乐处，明月夜深归。
绀滑一篙春水，云横几里江山。
一番烟雨洗晴岚。
向晓碧天如鉴。
客枕谩劳魂梦，心旌长系乡关。
封姨慳与送归帆。
愁对绿波肠断。
腊月今朝恰一旬。
梅花开遍陇头春。
篆烟起处人称寿，从昔家和福自生。
新喜事，得佳姻。
贤郎顺妇正充庭。
从今更祝千千岁，要与邦人作典型。
细数元正隔两朝。
眼看杨柳又新条。
岁寒独有江梅耐，曾伴瑶池下绛霄。
香篆袅，烛花烧。
团栾喜气沸欢谣。
慈祥自是长生乐，不用春醪飶与椒。
曾宴瑶池万玉宫。
鸾骖此日自从容。
杓携鹑首坤维外，岁在降娄虎坎中。
生指李，寿方瞳。
云仍今有鹊巢风。
传家自得长年诀，安用人祈鹤与松。
畴昔君王庆诞辰。
欢传金母下瑶城。
只应仙子陪仙仗，却向人间作寿星。
萧史伴，更和鸣。
殷勤好嗣太夫人。
直须同饮长生酒，剩看芝兰照谢庭。
云破露新晴，月上输清气。
最是江城有底佳，灯火人烟沸。
行乐尽欢娱，眼界尤妍媚。
多少江滨解佩人，邂逅无穷意。
秋兴连天，又还不分秋光老。
莼鲈犹好。
莫落秋归后。
有底从人，上马皆东首。
君知否。
阳关三奏。
消黯情多少。
音信西来，匆匆思作东归计。
别怀萦系。
为个人留滞。
尊酒团栾，莫惜通宵醉。
还来未。
满期君至。
只在初三四。
年少清新，襟裾那受红尘污。
还他礼数。
莫遣衣冠粗。
拟倩东风，西遂轮蹄去。
泠然御。
飘飘仙趣。
直到骖鸾处。
此去何之，骈阗车马朝来起。
扬鞭西指。
意气眉间是。
闾里儿童，竞瞩秦萧史。
归时几。
快瞻行李。
还看如云喜。
一春底事多佳气，非雾非云。
郁郁氲氲。
端为君家诞阿兴。
庆源衮衮由高密，福有多根。
百子千孙。
此是元侯嫡耳孙。
雨歇凉生枕罩。
不梦大槐宫殿。
惟对谪仙人，一笑高情眷眷。
离恨。
离恨。
无奈晓窗杂啭。
应是南枝向暖。
那更青春未晚。
竹外见红腮，芳意与香撩乱。
肠断。
肠断。
无奈东风独占。
九日东篱已泛觞。
陇头犹待返魂香。
那知此日花神约，得得同登君子堂。
迎腊雪，傲晴霜。
西湖风韵接柴桑。
寿潭更酌长生水，岁岁和羹入帝乡。
相从归去。
行尽江吴到湘楚。
欲话离怀。
万事须凭酒一杯。
临歧握手。
赠子一言君听否。
舌在何忧。
莫作人间儿女愁。
急雨逐骄阳，洗出长空新月。
更对银河风露，觉今宵都别。
不须乞巧拜中庭，枉共天孙说。
且信平生拙极，耐岁寒霜雪。
杰阁耸层霄，几度晓风残月。
同是鹓行旧侣，慰十年离别。
一杯相属莫留残，试倚阑干说。
趁取簪花绿鬓，未骎骎如雪。
何必穿针上彩楼。
剖瓜插竹诉穷愁。
闻道天孙相会处，银汉无津，不待泛兰舟。
动是隔年寻素约，何似，每逢清梦且嬉游。
但得举杯开笑口，对月临风，总胜鹊桥秋。
休卧元龙百尺楼。
眼高照破古今愁。
若不擎天为八柱，且学鸱夷，归泛五湖舟。
万里西南天一角，骑气乘风，也作等闲游。
莫道玉关人老矣，壮志凌云，依旧不惊秋。
杨卢万人杰，见我眼俱青。
锦官城里胜概，在在款经行。
笔底烟云飞走，胸次乾坤吐纳，议论总纵横。
觉我形秽处，相并玉壶清。
二使者，弦样直，水般平。
岷峨洗净凄怆，威与惠相并。
闻道东来有诏，却恐西留无计，顿使雪山轻。
滚滚蜀江水，不尽是声名。
乘兴西来，问谁是、平生相识。
算惟有、瑶台明月，照人如昔。
万里清凉银世界，放教千丈冰轮出。
便招邀、我辈上层楼，横孤笛。
阴晴事，人难必。
欢乐处，天常惜。
幸星稀河淡，云收风息。
更著两贤陪胜赏，此身如与尘寰隔。
笑谪仙、对影足成三，空孤寂。
喜见中秋，急载酒、登楼邀月。
谁料得、狂风作崇，浮云为孽。
孤负阑干凝望眼，不教宝鉴悬银阙。
但筵前、依旧舞腰斜，歌喉咽。
阴与霁，圆并缺。
难指准，休分别。
况赏心乐事，从来磨折。
常把一尊陪笑语，也胜虚度佳时节。
怪坡仙、底事太愁生，惊华发。
才近重阳，喜风露、酝成爽气。
应料有、悲秋情绪，淡妆慵试。
黄菊篱边开遍否，紫鸿塞外归来未。
但倚阑、高处望长空，无穷意。
名利鼎，从渠沸。
穷达路，非人致。
又何须咄咄，向空书字。
西风正好狂吹帽，庾尘那解关吾事。
纵嬉游、也不学山翁，如泥醉。
算秋来景物，皆胜赏、况重阳。
正露冷欲霜，烟轻不雨，玉宇开张。
蜀人从来好事，遇良辰、不肯负时光。
药市家家帘幕，酒楼处处丝簧。
婆娑老子兴难忘。
聊复与平章。
也随分登高，茱萸缀席，菊蕊浮觞。
明年未知谁健，笑杜陵、底事独凄凉。
不道频开笑口，年年落帽何妨。
扪参历井，恰匆匆三见，西州七夕。
怪得骄阳回避晚，犹去新秋两日。
天上良宵，人间佳节，初不分今昔。
夜来急雨，洗成风露清绝。
因为万里飘零，君平何在，谁识乘槎客。
插竹剖瓜休妄想，巧处那容人乞。
院宇初凉，楼台不夜，漫说经年隔。
引杯长啸，醉看天地空阔。
明月四时好，何事喜中秋。
瑶台宝鉴，宜挂玉宇最高头。
放出白毫千丈，散作太虚一色，万象入吾眸。
星斗避光彩，风露助清幽。
等闲来，天一角，岁三周。
东奔西走，在处依旧若从游。
照我尊前只影，催我镜中华发，蟾兔漫悠悠。
连璧有佳客，乘兴且登楼。
夜来井络参躔，使星一点明如昼。
谁将天上麒麟，钟作人间英秀。
从橐仪刑，御屏名姓，暂烦衣绣。
问西川父老，新来喜跃，缘何事、曾知否。
今代澄清妙手。
为公家、忧心如疚。
几年繁赋，一朝输代，恩民特厚。
初度佳辰，恰逢长至，从来希有。
但只将一部，欢声百万，与公为寿。
看透尘寰。
更禅心似水，道力如山。
前身青冥跨鹄，紫府乘鸾。
世缘一念，便等闲、游戏人间。
须信道，云霄步武，不应权牧西南。
此日重临初度，正绣衣辉映，彩服斓斑。
人生显途易到，荣养难攀。
一时庆事，问谁家、得似门阑。
知未艾，百千寿算，慈闱长奉亲欢。
暖律初回。
又烧灯市井，卖酒楼台。
谁将星移万点，月满千街。
轻车细马，隘通衢、蹴起香埃。
今岁好，土牛作伴，挽留春色同来。
不是天公省事，要一时壮观，特地安排。
何妨彩楼鼓吹，绮席尊罍。
良宵胜景，语邦人、莫惜徘徊。
休笑我，痴顽不去，年年烂醉金钗。
东皇著意，妙出妆春手。
点缀名花胜於绣。
向鱼凫国里，琴鹤堂前，仍共赏，蜀锦堆红炫昼。
妖娆真绝艳，尽是天然，莫恨无香欠檀口。
幸今年风雨，不苦摧残，还肯为、游人再三留否。
算魏紫姚黄号花王，若定价收名，未应居右。
为郡邑之光。
辄勉继严韵，以谢万分。
百堞龟城北，江势远连空。
杠梁济涉，浑似溪涧饮长虹。
覆以翚飞华宇，载以鱼浮叠石，守护有神龙。
好看发源水，滚滚尽流东。
司马氏，凌云气，盖群公。
当年题柱，从此奏赋动天容。
果驾轺车使蜀，能致诸蛮臣汉，邛笮道仍通。
寄语登桥者，努力继前功。
成长短句，呈都运都大判院，伏冀一噱。
绣天锦地，浣花溪风物，忧为奇绝。
无限兰舟相荡漾，绘彩重重装结。
冀国遗踪，杜陵陈迹，疑信俱休说。
笙歌丛里，旌旗光映林樾。
自笑与蜀缘多，沧浪亭下，饱看烟波阔。
屡疏求归才请得，知我家山心切。
已是行人，犹陪佳客，莫放回船发。
来年今日，相思惟共明月。
命驾访嵇，泛舟思戴，此兴甚浓。
料情侔杨惲，乌乌拊缶，意轻殷浩，咄咄书空。
莫讶群芳淹速异，到时序推排元自同。
休怅望，任春来桃李，秋后芙容。
因嗟锦城四载，漫赢得、齿豁头童。
叹里门密迩，易成间阔，诗筒频寄，难续新工。
我已怀归今得请，念此地迟回谁似公。
经济手，看鸾台凤阁，晚节收功。
雨洗新秋，遣凉意、驱除残暑。
还又是、天孙河鼓，一番相遇。
银汉桥成乌鹊喜，金奁丝巧蜘蛛吐。
见几多、结彩拜楼前，穿针女。
舟楫具，将归去。
尊俎胜，休匆遽。
被西川七夕，四回留住。
此地关心能几辈，他年会面知何处。
更倚阑、豪饮莫辞频，歌金缕。
试与姮娥语。
问因何、年年此夜，月明如许。
万顷镕成银世界，是处玉壶风露。
又岂比、寻常三五。
变化乾坤同一色，觉星躔、斗柄皆回互。
须要我，共分付。
平生脚踏红尘处。
漫纷纷、鸡镕厚薄，燕鸿来去。
只有婵娟多情在，依旧当时雅素。
空自叹、归心难住。
留取清光岷江畔，照扁舟、送我章江路。
频引满，莫匆遽。
玉局祠前，铜壶阁畔，锦城药市争奇。
正紫萸缀席，黄菊浮卮。
巷陌联镳并辔，楼台吹竹弹丝。
登高望远，一年好景，九日佳期。
自怜行客，犹对佳宾，留连岂是贪痴。
谁会得、心驰北阙，兴寄东篱。
惜别未催鹢首，追欢且醉蛾眉。
明年此会，他乡今日，总是相思。
跨鹤仙姿，掣鲸老手，从来眼赤腰黄。
更词源峡水，才刃干将。
处处欢谣载路，时时秀句盈囊。
牛头山畔，烦公敛惠，许我分光。
逢迎锦里，话旧从容，谁知各整行装。
况正好、登高怀古，择胜寻芳。
少缓红莲开幕，何妨黄菊浮觞。
等闲分首，征尘去后，目断斜阳。
鸳行旧俦侣。
问底事、迟回西州西处。
闲居久如许。
想邻翁对饮，诗人联句。
夤缘曾遇。
过高轩、相逢喜舞。
正菊天、景物澄鲜，切莫趣归言去。
看取。
星扉月户。
雾阁云窗，非公孰住。
从容笑语。
人生易别难聚。
恨分违有日，留连无计，满目离愁忍觑。
若他时、鱼雁南来，把书寄与。
身去日华远，举首望长安。
四年留蜀，那复有梦到金銮。
遥想将芜三径，自笑已穷五技，无语倚阑干。
欲作天涯别，犹对俎尊闲。
秋意晚，风色厉，叶声干。
阳关三叠缓唱，一醉且酡颜。
聚散燕鸿南北，得失触蛮左右，莫较去仍还。
后日相思处，烟水与云山。
四年留蜀无补，好是求归得去。
风帆百尺，烟波万里，宁辞掀舞。
楚尾吴头，我家何在，西山南浦。
想珠帘画栋，倚阑凝望，依然卷云飞雨。
最好九霞光处。
见当时、结知明主。
冰霜节操，斗星词采，羽仪朝路。
邂逅开怀，等闲分手，满斟绿醑。
道日边好语，相将飞下，有人知否。
外省抡才，诏书下、芝泥犹湿。
应料得、出奇锦绣，争辉金碧。
三级浪高鱼已化，九霄路远鹏方息。
有宗工、此地独持衡，将专席。
岁月晚，霜风急。
嗟老子，为行客。
念昔陪班缀，今亲辞色。
握手方成同社款，消魂又作歧亭别。
也不须、因赋大刀头，归心折。
文章太守，问何事、犹带天庭黄色。
上界一时官府足，聊下神仙宫阙。
剖竹新游，握兰旧梦，此意谁人识。
千军笔阵，争先曾夺矛槊。
好是万里相逢，一尊同醉，倾吐平边策。
聚散人生浑惯见，莫为分襟呜咽。
借箸机筹，著鞭功业，只合从君说。
明朝回首，天涯何处风月。
衮衮长江水，策策晓霜风。
求归得请，特地送我布帆东。
出处何关轻重，去住不拘淹速，社燕与秋鸿。
父老休相恋，四载愧无功。
谁知有，楼百尺，卧元龙。
来从天上，一麾游戏斗牛中。
闻道君王前席，见说从臣虚位，变化待鲲鸿。
一笑同锦里，万事付金钟。
与蜀有缘法，见我眼俱青。
征车到处，弦管无限作离声。
自笑四年留滞，漫说三边安静，分阃愧长城。
一念天地阔，万事羽毛轻。
欲归去，诗入社，酒寻盟。
骎骎双鬓，老矣只觉壮心惊。
虽是东西惟命，已断行藏在己，何必问君平。
举似铜梁守，怀抱好同倾。
雪岭倚空白，霜柏傲寒青。
千岩万壑奇秀，禽鸟寂无声。
好是群贤四集，同访宝仙九室，中有玉京城。
眼底尘嚣远，胸次利名轻。
云山旁，烟水畔，肯渝盟。
传呼休要喝道，方外恐猜惊。
雅羡林泉胜概，倘遂田园归计，志愿足平生。
此意只自解，聊复为君倾。
数月已办去，今日始成行。
天公怜我，特地趁晓作霜晴。
万里奔驰为米，四载淹留为豆，自笑太劳生。
父老漫遮道，抚字愧阳城。
君有命，难俟驾，合兼程。
故山心切，猿鹤应是怨仍惊。
多谢使华追路，不忍客亭分袂，已醉酒犹倾。
莫久西南住，汉代急公卿。
道骨仙风，合笞凤、鞭鸾归去。
底事为、三峨九顶，等闲留住。
揽辔聊施经济手，凝旒屡出褒嘉语。
算只今、人物更谁归，心如许。
嗟我拙，才不武。
惭我陋，文非古。
纵策迟鞭钝，也难追步。
虽喜故人逢异县，却嫌游子贪行路。
但著公、西掖北门中，相期处。
四载分蜀阃，万里下吴樯。
老怀易感，厌听催别笛横羌。
自愧谋非经远，更笑才非任剧，安得召公棠。
有志但碌碌，无绩可章章。
汉嘉守，明似月，洁如霜。
邦人鼓舞，爱戴惟恐趣归忙。
况是水曹宗派，仍得苏州句法，燕寝书凝香。
且趁东风去，步武近明光。
挺挺祖风烈，瑞岁滞偏州。
元龙豪气。
宜卧百尺最高楼。
万丈文章光焰，一段襟怀洒落，风露玉壶秋。
乱石惊涛处，也作等闲游。
适相逢，君去骑，我归舟。
清都绛阙密迩，切莫小迟留。
趁取亲庭强健，好向圣朝倾吐，事业肯悠悠。
回首藩宣地，恩与大江流。
纤手行杯红玉润。
满眼花枝，雨过胭脂嫩。
新月一眉生浅晕。
酒阑无奈添春困。
唤起醉魂君不问。
憔悴颜容，羞与花相近。
人自无情花有韵。
风光易老何须恨。
柳暗西湖春欲暮。
无数青丝，不系行人住。
一点心情千万绪。
落花寂寂风吹雨。
唤起声中人独睡。
千里明驼，不踏山间路。
谩道遣愁除是醉。
醉还易醒愁难去。
雨湿东风，谁家燕子穿庭户。
孤村薄暮。
花落春归去。
浪走天涯，归思萦心绪。
家何处。
乱山无数。
不记来时路。
江月冷如水，江水碧於空。
晚来一霎过雨，为我洗秋容。
悄悄四山人静，凛凛三更露下，天阔叫孤鸿。
唤醒蓬窗梦，身在水晶宫。
揖湘妃，招月娣，御清风。
素琴韵远。
不觉醉眼杏花红。
禹穴骑鲸仙去，东海钓鳌人远，此意与谁同。
倚柁一长啸，出壑舞鱼龙。
淡淡疏疏不惹尘。
暗香一点静中闻。
人间怪有晴时雪，天上偷回腊里春。
疑浅笑，又轻颦。
虽然无语意相亲。
老来尚可花边饮，惆怅相携失玉人。
落花时节近清明。
南园芳草青。
东风料峭雨难晴。
那堪中宿酲。
回首处，自销凝。
谁知人瘦生。
倚阑无语不禁情。
杜鹃啼数声。
深红数点吹花絮。
又燕子、飞来语。
远水平芜春欲暮。
年年长是，清明时候，故遣人憔悴。
竹鸡啼罢山村雨。
正寥落、无情绪。
猛省从前多少事。
绿杨堤上，楼台如画，此景今何处。
流水绕孤村。
杨柳当门。
昔年此地往来频。
认得绿杨携手处。
笑语如存。
往事不堪论。
强对清尊。
梅花香里月黄昏。
白首重来谁是伴，独自销魂。
缃桃花树下，记罗袜、昔经行。
至今日重来，人惟独自，花亦凋零。
青鸟杳无信息，遍人间、何处觅云軿。
红锦织残旧字，玉箫吹断余声。
销凝。
衣故几时更。
又谁复卿卿。
念镜里琴中，离鸾有恨，别鹄无情。
齐眉处同笑语，但有时、梦见似平生。
愁对婵娟三五，素光暂缺还盈。
呢喃燕语。
共诉春归去。
春去从他留不住。
落尽枝头红雨。
老翁袖手优游。
闲愁不到眉头。
过了麦黄椹紫，归期只在新秋。
儿曹耳语。
借问何处去。
家在翠微深处住。
生计一犁春雨。
客中且恁浮游。
莫将事挂心头。
纵使人生满百，算来更几春秋。
月色十分圆。
风露娟娟。
木犀香里凭阑干。
河汉横斜天似水，玉鉴光寒。
草草具杯盘。
相对苍颜。
素娥莫惜少留连。
秋气平分蟾兔满，动是经年。
渡口唤遍舟，雨后青绡皱。
轻暖相重护病躯，料峭还寒透。
老大自伤春，非为花枝瘦。
那得心情似少年，双燕归时候。
散策问芳菲，春半花犹未。
蓓蕾枝头怯苦寒，恰似人憔悴。
人莫恨花迟，天自催寒去。
雨意才收日气浓。
玉靥红如醉。
清波渺渺日晖晖。
柳依依。
草离离。
老大逢春，情绪有谁知。
帘箔四垂庭院静，人独处，燕双飞。
怯寒未敢试春衣。
踏青时。
懒追随。
野蔌山肴，村酿可从宜。
不向花边拚一醉，花不语，笑人痴。
镜中失画双青鬓。
懒更占花信。
小梅半谢雨垂垂。
未许轻红破蕾、缀桃枝。
社前归燕穿帘语。
似说人憔悴。
自缘老去少欢悰。
不是春寒料峭、怯东风。
欲近上元人意好，月如人意团圆。
暖风催趣养花天。
三山来鹤驾，万户识凫仙。
手种河阳桃李树，暂时来看春妍。
彩衣一笑棹觥船。
明年当此日，人到凤池边。
时节近元宵，天意人情都好。
烟柳露桃枝上，觉今年春早。
遏云一曲凤将雏，疑是在蓬岛。
玉笋扶杯潋滟，愿黑头难老。
爱日护轻暖，酝造小春时。
桃溪云敛，一点郎星吐青辉。
炼玉颜容难老，点漆精神如旧，不用摘霜髭。
厌薄蓬莱景，戏踏两凫飞。
潘花底，陶柳外，细民肥。
万家喜色，融端气拥牙绯。
凭仗春葱洗玉，领略朱樱度曲，引满又何辞。
只待琴歌毕，安步上丹墀。
秋色满东篱。
露滴风吹。
凭谁折取泛芳卮。
长是年年重九日，苦恨开迟。
因记得当时。
共捻纤枝。
而今寂寞凤孤飞。
不似旧来心绪好，惟有花知。
一番飞次春风巧，细看工夫。
点缀红酥。
此际多应别处无。
玉人不与花为主，辜负芳菲。
香透帘帏。
谁向钗头插一枝。
玉颊映红绡，搀报东风消息。
虽则清臞如许，有生香真色。
相看动是隔年期，忍不饮涓滴。
莫待轻飞一片，却说花堪惜。
雪片幻成肌骨，月华借与精神。
一声羌笛怨黄昏。
吹香飘缟袂，脱迹委红裙。
枝上青青结子，子中白白藏仁。
那时别是一家春。
劈泥尝煮酒，拂席卧清阴。
腻玉染深红，艳丽难常好。
已是人间祓禊时，花亦随春老。
唤起曲生来，醉赏惟宜早。
此去阴晴十日间，点点沾芳草。
日脚才添一线长。
葭灰吹玉管，转新阳。
老来添得鬓边霜。
年华换，归思满沧浪。
唤客对凝香。
公庭凫骛散，缓行觞。
何须红袖立成行。
清淡好，胜似听丝簧。
几回幽梦绕家山。
怯闻梅弄残。
潇潇黄落客毡寒。
不禁衣带宽。
身外事，意阑珊。
人间行路难。
寻思百计不如闲。
休贪朱两轓。
试问休官林下去，何人得似高年。
壶中不记岁时迁。
吹箫新有伴，餐玉共求仙。
有客尊前曾得见，月眉云鬓娟娟。
断肠刺史独无眠。
谁能闻一曲，偷向笛中传。
思忆故园花又发，等闲过了流年。
休论升擢与平迁。
拂衣归去好，无事即神仙。
况是老人头雪白，羞看红粉婵娟。
鸾孤凤只且随缘。
莫将桃叶曲，留与世人传。
新涨鸭头绿，春满白苹洲。
小停画鹢，莫便折柳话离愁。
缥缈觚棱在望，不用东风借便，一瞬到皇州。
别酒十分酌，何惜覆瑶舟。
从此去，上华顶，入清流。
人门如许，自合唾手复公侯。
老我而今衰谢，梦绕故园松菊，底事更迟留。
早晚挂冠去，江上狎浮鸥。
天末家何许，津头客未归。
柳梢绿暗早莺啼。
蝴蝶不知春去、绕园飞。
选胜多游冶，当垆有丽姝。
青翰载酒泛晴晖。
不忍十分寥落、负花时。
杜鹃声断日曈昽。
过雨湿残红。
老色菱花影里，客愁蕉叶香中。
柳梢飞絮，桃梢结子，断送春风莫恨春无觅处，明年还在芳丛。
以小词为贺，因戏之对镜鸾休舞，求凰凤自飞。
珠钿翠珥密封题。
中有鸾笺细字、没人知。
环佩灯前结，辎軿月下归。
笑他织女夜鸣机。
空与牛郎相望、不相随。
蔷薇露染玉肌肤。
欲试缕金衣。
一种出尘态度，偏宜月伴风随。
初疑邂逅，湘妃洛女，似是还非。
只恐乘云轻举。
翩在飞度瑶池。
蔌蔌落红都尽，依然见此清姝。
水沈为骨玉为肤。
留得春光少住。
鸳帐巧藏翠幔，燕钗斜亸纤枝。
休将往事更寻思。
且为浓香一醉。
葭管风微。
莱衣香软，歌凤将雏。
笑酌流霞，问人何处，别有瑶池。
相将月佩霞裾。
领凫舄、归朝玉墀。
管取长年，进封大国，稳住清都。
一杯椒醑。
惜饮难成醉。
爆竹声中人未睡。
共道今宵守岁。
不如且就衾裯。
谁能细数更筹。
三百六旬过了，明朝却是年头。
山冥云阴重，天寒雨意浓。
数枝幽艳湿啼红。
莫为惜花惆怅、对东风。
蓑笠朝朝出，沟塍处处通。
人间辛苦是三农。
要得一犁水足、望年丰。
淡饭粗衣随分过。
新成就、庵寮一个。
静处藏身，十分自在，只恁么、有何不可。
过眼空花都看破。
红尘外、独行独坐。
也没筹量，也没系绊，更觅甚、三乘四果。
莺啼花谢，断送春归去。
雨后听鹃声，恰似诉、留春不住。
韶光易迈，暗被老相催，无个事，没些愁，方是安身处。
栽松种菊，相对为宾主。
终日掩柴扉，但只有、清风时度。
不忄欠把酒，又不喜观书，饥时饭，饱时茶，困即齁齁睡。
头如雪。
尘缘滚滚无休歇。
无休歇。
买田筑屋，是何时节。
从今事事都休说。
巢安寮里藏疏拙。
藏疏拙。
许谁为伴，溪山风月。
宦海浮沈，名与字、不能彰彻。
青云上、诸公衮衮，难登狭劣。
结绶弹冠成底事，解颐折角皆虚说。
待黄粱、梦觉始归来，非明哲。
易消释。
空中雪。
多亏缺，天边月。
算人生必有，衰羸时节。
恁是一阳来复后，梅花柳眼先春发。
料明年、又老似今年，当休歇。
往年糊口谋升斗。
朱墨尘埃沾两袖。
黄粱梦断始归来，依旧琴书当左右。
而今藏取持螯手。
林下独居闲散又。
问之何以得长年，寡欲少思安老朽。
满院落花春寂。
风絮一帘斜日。
翠钿晓寒轻，独倚秋千无力。
无力。
无力。
蹙破远山愁碧。
娇莺恰恰啼，过水翻回去。
欲共诉芳心，故绕池边树。
人去绮窗闲，弦断秦筝柱。
百啭听新声，总是伤心处。
消瘦不胜寒，独立江南路。
罗袜暗生尘，不见凌波步。
兰佩解鸣榼，往事凭谁诉。
一纸彩云笺，好寄青鸾去。
潇湘日暮时，倚棹蒹葭浦。
不见独醒人，愁对湘妃语。
璧月送归云，一叶莲舟兴。
宝瑟奏清商，波底鱼龙舞。
洞口春深长薜萝。
幽栖地僻少经过。
一溪新绿涨晴波。
惊梦觉来啼鸟近，惜春归去落花多。
东风独倚奈愁何。
银叶香销暑簟清。
枕鸳醉倚玉钗横。
起来红日半窗明。
多病情怀无可奈，惜花天气恼余酲。
瑶琴谁弄晓莺声。
渔舟簇簇。
西塞山前宿。
流水落红香远，春江涨、葡萄绿。
蕲竹。
奏新曲。
惊回幽梦独。
却把渔竿远去，骑鲸背、钓璜玉。
苍生喘未苏，买笔论孤愤，文采风流今尚存，毫发无遗恨。
凄恻近长沙，地僻秋将尽。
长使英雄泪满襟，天意高难问。
翠帘昼卷。
庭花日影初转。
酒力未醒，眉黛还敛。
停歌扇。
背画阑倚遍。
情无限。
怅韶华又晚。
锦鞯去后，愁宽珠袖金钏。
碧云信远。
难托西楼雁。
空写银筝怨。
肠欲断。
更落红万点。
飞云障碧江天暮。
杏花帘幕黄昏雨。
翠袖怯春寒。
有人愁倚阑。
天涯芳草路。
目送征鸿去。
人远玉关长。
尺书难寄将。
冰肌玉衬香绡薄。
无言独倚阑干角。
相见又还休。
可堪归去愁。
碧波溪上路。
几阵黄昏雨。
归去断人肠。
纱厨枕罩凉。
玉妃夜宴瑶池冷。
翩然飞下霓旌影。
天阔水云长。
风飘舞袖香。
姑山人似旧。
清压红梅瘦。
同赁玉阑干。
光摇银海寒。
晚起倦梳妆，斜压翠鬟云鬓。
手捻花枝辄笑，问青鸾音信。
绣帘慵卷玉钩垂，风篁奏余韵。
灯火黄昏院落，报雕鞍人近。
细雨落檐花，帘卷金泥红湿。
楼外远山横翠，染修眉愁碧。
旧游春梦了无痕，香尘暗瑶瑟。
凭仗青鸾飞去，问新来消息。
伤漂泊。
负了花前期约。
寒食清明都过却。
愁怀无处著。
晴日柳阴池阁。
风絮斜穿帘幕。
帘外秋千闲彩索。
断肠人寂寞。
东风恶。
雪花乱舞穿帘幕。
穿帘幕。
寒侵绿绮，音断弦索。
宫梅已破香红萼。
梅妆想称伊梳掠。
伊梳掠十分全似，旧时京洛。
云垂幕。
江天雪似杨花落。
杨花落。
翠衾不暖，晓寒偏觉。
起来独倚西楼角。
客怀无耐伤离索。
伤离索。
蛮笺欲寄。
塞鸿难讠乇。
翠团嘉树。
杜宇呼春去。
帘卷金泥凝望处。
几点红薇香雨。
等闲过了花时。
殷勤来问酴醿。
恰有一枝春在，画楼红日林西。
红药翻阶。
天香国艳，辉映楼台。
解语浑如，三千粉黛，十二金钗。
青鞋踏破苍苔。
趁舞蝶、游蜂去来。
宿粉偷香，也应难似，年少情怀。
金蕊飘残。
江城秋晚，月冷霜寒。
一种幽芳，雕冰镂玉，舞凤翔鸾。
悠然静对南山。
笑琼沼、鸳飞翠澜。
小玉惊呼，太真娇困，俯槛慵看。
归梦迢迢。
分明曾见，舞遍云韶。
解道相思，愁宽金钏，瘦损宫腰。
觉来情绪无聊。
正戌角、声翻丽谯。
楚塞山长，巫阳人远，斗帐香消。
罗袜浪传仙子，宫梅休写华光。
人言寿客饱经霜。
不趁凡花入样。
万玉森罗纱节，一枝剩有余芳。
孤高肯使蝶蜂藏。
特立甘泉顶上。
昨梦钧天帝所，曾陪奏赋明光。
玉除金蕊映秋霜。
尽道宫花别样。
妖额举行黄牢就，金莲衬步齐芳。
舞鸾仪凤巧难藏。
羞杀繁红陌上。
岁月如驰乌免飞。
情怀著酒强支持。
经年不见宫妆面，秾碧谁斟悲翠卮。
江路晚，夕阳低。
奚奴空负锦囊归。
欲凭驿使传芳信，未放东风第一枝。
一笑回眸百媚生。
娇羞佯不语，艳波横。
缓移莲步绕阶行。
凝情久，幽怨吒银筝。
些事那回曾。
水晶双枕冷，簟纹平。
窥人燕子苦无情。
惊梦断，何处觅云行。
舞处曾看花满面。
独倚东风，往事思量遍。
绿怨红愁春不管。
天涯芳草人肠断。
一纸云笺鱼雁远。
归凤求凰，谁识琴心怨。
臂枕香消眉黛敛。
也应为我宽金钏。
月冷花寒宫漏促。
人在虚檐，玉体温无粟。
弦断鸾胶还再续。
娇云时霎情难足。
解道双鸳愁独宿。
宿翠偎红，蛱蝶元相逐。
蓬海路遥天六六。
终须伴我骑黄鹄。
春涨一篙绿，江阔暮涛寒。
龙骧万斛飞举，鲸饮酒杯宽。
醉倚柁楼清啸，目送孤鸿杳霭，景意与俱闲。
恍若驭风去，蓬岛旧家山。
记吾庐，环翠竹，拱苍官。
碧云信杳，谁为日日报平安。
桂棹桃溪归后，流水落红香寂。
春事想阑珊。
赖有锦囊句，写向此中看。
形胜访淮楚，骑鹤到扬州。
春风十里帘幕，香霭小红楼。
楼外长江今古，谁是济川舟楫，烟浪拍天浮。
喜见紫芝宇，儒雅更风流。
气吞虹，才倚马，烂银钩。
功名年少余事，雕鹗几横秋。
行演丝纶天上，环倚玉皇香案，仙袂揖浮丘。
落笔惊风雨，润色焕皇猷。
年少青云客，怀抱百忧宽。
北窗醉卧春晓，归梦趁吴帆。
来访鸱夷仙迹，极目平湖烟浪，万象一毫端。
云海渺空阔，咫尺是蓬山。
佩飞霞，囊古锦，几凭阑。
赤城应有居士，凤举更龙蟠。
待向玉霄东望，相与神游八极，身未似云闲。
长剑倚天外，功业镜频看。
之不复见也。
月夜酹酒江濆，慨然而去，作长短句曳杖罗浮去，辽鹤正南翔。
青鸾为报消息，岩壑久相望。
无奈渔溪欸乃，唤起苹洲昨梦，风雨趁归航。
万里家何许，天阔水云长。
历五湖，转湘楚，下三江。
兴亡千古余恨，收拾付诗囊。
重到然犀矶渚，不见骑鲸仙子，客意转凄凉。
举酒酹江月，襟袖泪淋浪。
具能歌张仲宗目尽青天等句，音韵洪畅，听之慨然。
戏用仲宗韵呈张君量府判薄暮垂虹去。
正江天、残霞冠日，乱鸿遵渚。
万顷云涛风浩荡，笑整羽轮飞渡。
问弱水、神仙何处。
翳凤骑麟思往事，记朝元、金殿闻钟鼓。
环佩响，翠鸾舞。
梦中失却江南路。
待西风、长城饮马，朔庭张弩。
目尽青天何时到，赢得儿童好语。
怅未复、长陵抔土。
西子五湖归去后，泛仙舟、尚许寻盟否。
风袂逐，片帆举。
更能消、几番风雨。
匆匆春又归去。
惜春长恨花开早，何况落红无数。
春且住。
见说道、天涯芳草迷归路。
怨春不语。
算只有殷勤，画檐蛛网，尽日惹飞絮。
长门事，准拟佳期又误。
蛾眉曾有人妒。
千金纵买相如赋，脉脉此情谁诉。
君莫舞。
君不见、玉环飞燕皆尘土。
闲愁最苦。
休去倚危楼，斜阳正在，烟柳断肠处。
望飞来、半空鸥鹭。
须臾动地鼙鼓。
截江组练驱山去，鏖战未收貔虎。
朝又暮。
诮惯得、吴儿不怕蛟龙怒。
风波平步。
看红旆惊飞，跳鱼直上，蹙踏浪花舞。
凭谁问，万里长鲸吞吐。
人间儿戏千弩。
滔天力倦知何事，白马素车东去。
堪恨处。
人道是、子胥冤愤终千古。
功名自误。
谩教得陶朱，五湖西子，一舸弄烟雨。
三径初成，鹤怨猿惊，稼轩未来。
甚云山自许，平生意气，衣冠人笑，抵死尘埃。
意倦须还，身闲贵早，岂为莼羹鲈鲙哉。
秋江上，看惊弦雁避，骇浪船回。
东冈更葺茅斋。
好都把轩窗临水开。
要小舟行钓，先应种柳，疏篱护竹，莫碍观梅。
秋菊堪餐，春兰可佩，留待先生手自栽。
沈吟久，怕君恩未许，此意徘徊。
伫立潇湘，黄鹄高飞，望君不来。
被东风吹堕，西江对语，急呼斗酒，旋拂征埃。
却怪英姿，有如君者，犹欠封侯万里哉。
空赢得，道江南佳句，只有方回。
锦帆画舫行斋。
怅雪浪沾天江影开。
记我行南浦，送君折柳，君逢驿使，为我攀梅。
落帽山前，呼鹰台下，人道花须满县栽。
都休问，看云霄高处，鹏翼徘徊。
渡江天马南来，几人真是经纶手。
长安父老，新亭风景，可怜依旧。
夷甫诸人，神州沈陆，几曾回首。
算平戎万里，功名本是，真儒事、君知否。
况有文章山斗。
对桐阴、满庭清昼。
当年堕地，而今试看，风云奔走。
绿野风烟，平泉草木，东山歌酒。
待他年，整顿乾坤事了，为先生寿。
玉皇殿阁微凉，看公重试薰风手。
高门画戟，桐阴阁道，青青如旧。
兰佩空芳，蛾眉谁妒，无言搔首。
甚年年却有，呼韩塞上，人争问、公安否。
金印明年如斗。
向中州、锦衣行昼。
依然盛事，貂蝉前后，凤麟飞走。
富贵浮云，我评轩冕，不如杯酒。
待从公，痛饮岁，伴庄椿寿。
楚天千里清秋，水随天去秋无际。
遥岑远日，献愁供恨，玉簪螺髻。
落日楼头，断鸿声里，江南游子。
把吴钩看了，栏干拍遍，无人会、登临意。
休说鲈鱼堪鲙。
尽西风、季鹰归未。
求田问舍，怕应羞见，刘郎才气。
可惜流年，忧愁风雨，树犹如此。
倩何人，唤取盈盈翠袖，搵英雄泪。
瘴雨蛮烟，十年梦、尊前休说。
春正好、故园桃李，待君花发。
儿女灯前和泪拜，鸡豚社里归时节。
看依然、舌在齿牙牢，心如铁。
治国手，封侯骨。
腾汗漫，排阊阖。
待十分做了，诗书勋业。
常日念君归去好，而今却恨中年别。
笑江头、明月更多情，今宵缺。
蜀道登天，一杯送、绣衣行客。
还自叹、中年多病，不堪离别。
东北看惊诸葛表，西南更草相如檄。
把功名、收拾付群侯，如椽笔。
儿女泪，君休滴。
荆楚路，吾能说。
要新诗准备，庐江山色。
赤壁矶头千古浪，铜鞮陌上三更月。
正梅花、万里雪深时，须相忆。
快上西楼，怕天放、浮云遮月。
但唤取、玉纤横笛，一声吹裂。
谁做冰壶浮世界，最怜玉斧修时节。
问常娥、孤冷有愁无。
应华发。
云液满，琼杯滑。
长袖起，清歌咽。
叹十常八九，欲磨还缺。
若得长圆如此夜，人情未必看承别。
把从前、离恨总成欢，归时说。
鹏翼垂空，笑人世、苍然无物。
还又向、九重深处，玉阶山立。
袖里珍奇光五色，他年要补天西北。
且归来、谈笑护长江，波澄碧。
佳丽地，文章伯。
金缕唱，红牙拍。
看尊前飞下，日边消息。
料想宝香黄阁梦，依然画舫青溪笛。
待如今、端的约钟山，长相识。
落日苍茫，风才定、片帆无力。
还记得、眉来眼去，水光山色。
倦客不知身近远，佳人已卜归消息。
便归来、只是赋行云，襄王客。
些个事，如何得。
知有恨，休重忆。
但楚天特地，暮云凝碧。
过眼不如人意事，十常八九今头白。
笑江州、司马太多情，青衫湿。
过眼溪山，怪都似、旧时曾识。
是梦里、寻常行遍，江南江北。
佳处径须携杖去，能消几两平生屐。
笑尘埃、三十九年非，长为客。
吴楚地，东南拆。
英雄事，曹刘敌。
被西风吹尽，了无陈迹。
楼观才成人已去，旌旗未卷头先白。
叹人间、哀乐转相寻，今犹昔。
湖海平生，算不负、苍髯如戟。
闻道是、君王著意，太平长策。
此老自当兵十万，长安正在天西北。
便凤凰、飞诏下天来，催归急。
车马路，儿童泣。
风雨暗，旌旗湿。
看野梅官柳，东风消息。
莫向蔗庵追语笑，只今松竹无颜色。
问人间、谁管别离愁，杯中物。
曲几蒲团，方丈里、君来问疾。
更夜雨、匆匆别去，一杯南北。
万事莫侵闲鬓发，百年正要佳眠食。
最难忘、此语重殷勤，千金直。
西崦路，东岩石。
携手处，今陈迹。
望重来犹有，旧盟如日。
莫信蓬莱风浪隔，垂天自有扶摇力。
对梅花、一夜苦相思，无消息。
带湖吾甚爱，千丈翠奁开。
先生杖屦无事，一日走千回。
凡我同盟鸥鸟，今日既盟之后，来往莫相猜。
白鹤在何处，尝试与偕来。
破青萍，排翠藻，立苍苔。
窥鱼笑汝痴计，不解举吾杯。
废沼荒丘畴昔。
明月清风此夜，人世几欢哀。
东岸绿阴少，杨柳更须栽。
白日射金阙，虎豹九关开。
见君谏疏频上，高论挽天回。
千古忠肝义胆，万里蛮烟瘴雨，往事莫惊猜。
政恐不免耳，消息日边来。
笑吾庐，门掩草，径封苔。
未应两手无用，要把蟹螯杯。
说剑论诗余事，醉舞狂歌欲倒，老子颇堪哀。
白发宁有种，一一醒时栽。
折尽武昌柳，挂席上潇湘。
二年鱼鸟江上，笑我往来忙。
富贵何时休问，离别中年堪恨，憔悴鬓成霜。
丝竹陶写耳，急羽且飞觞。
序兰亭，歌赤壁，绣衣香。
使君千骑鼓吹，风采汉侯王。
莫把骊驹频唱，可惜南楼佳处，风月已凄凉。
在家贫亦好，此语试平章。
今日复何日，黄菊为谁开。
渊明漫爱重九，匈次正崔嵬。
酒亦关人何事，正自能不尔，谁遣白衣来。
醉把西风扇，随处障尘埃。
为公饮，须一日，三百杯。
此山高处东望，云气见蓬莱。
翳凤骖鸾公去，落佩倒冠吾事，抱病且登台。
归路有明月，人影共徘徊。
君莫赋幽愤，一语试相开。
长安车马道上，平地起崔嵬。
我愧渊明久矣，独借此翁湔洗，素壁写归来。
斜日透虚隙，一线万飞埃。
断吾生，左持蟹，右持杯。
买山自种云树，山下劚烟莱。
百炼都成绕指，万事直须称好，人世几舆台。
刘郎更堪笑，刚赋看花回。
造物故豪纵，千里玉鸾飞。
等闲更把，万斛琼粉盖颇黎。
好卷垂虹千丈，只放冰壶一色，云海路应迷。
老子旧游处，回首梦耶非。
谪仙人，鸥鸟伴，两忘机。
掀髯把酒一笑，诗在片帆西。
寄语烟波旧侣，闻道莼鲈正美，休制芰荷衣。
上界足官府，汗漫与君期。
万事到白发，日月几西东。
羊肠九折歧路，老我惯经从。
竹树前溪风月，鸡酒东家父老，一笑偶相逢。
此乐竟谁觉，天外有冥鸿。
味平生，公与我，定无同。
玉堂金马，自有佳处著诗翁。
好锁云烟窗户，怕入丹青图画，飞去了无踪。
此语更痴绝，真有虎头风。
上古八千岁，才是一春秋。
不应此日，刚把七十寿君侯。
看取垂天云翼，九万里风在下，与造物同游。
君欲计岁月，当试问庄周。
醉淋浪，歌窈窕，舞温柔。
从今杖屦南涧，白日为君留。
闻道钧天帝所，频上玉卮春酒，冠佩拥龙楼。
快上星辰去，名姓动金瓯。
对花何似，似吴宫初教，翠围红阵。
欲笑还愁羞不语，惟有倾城娇韵。
翠盖风流，牙签名字，旧赏那堪省。
天香染露，晓来衣润谁整。
最爱弄玉团酥，就中一朵，曾入扬州咏。
华屋金盘人未醒，燕子飞来春尽。
最忆当年，沈香亭北，无限春风恨。
醉中休问，夜深花睡香冷。
我来吊古，上危楼、赢得闲愁千斛。
虎踞龙蟠何处是，只有兴亡满目。
柳外斜阳，水边归鸟，陇上吹乔木。
片帆西去，一声谁喷霜竹。
却忆安石风流，东山岁晚，泪落哀筝曲。
儿辈功名都付与，长日惟消棋局。
宝镜难寻，碧云将暮，谁劝杯中绿。
江头风怒，朝来波浪翻屋。
野棠花落，又匆匆、过了清明时节。
刬地东风欺客梦，一夜云屏寒怯。
曲岸持觞，垂杨系马，此地曾轻别。
楼空人去，旧游飞燕能说。
闻道绮陌东头，行人长见，帘底纤纤月。
旧恨春江流未断，新恨云山千叠。
料得明朝，尊前重见，镜里花难折。
也应惊问，近来多少华发。
晚风吹雨，战新荷、声乱明珠苍璧。
谁把香奁收宝镜，云锦红涵湖碧。
飞鸟翻空，游鱼吹浪，惯趁笙歌席。
坐中豪气，看公一饮千石。
遥想处士风流，鹤随人去，老作飞仙伯。
茅舍疏篱今在否，松竹已非畴昔。
欲说当年，望湖楼下，水与云宽窄。
醉中休问，断肠桃叶消息。
近来何处有吾愁，何处还知吾乐。
一点凄凉千古意，独倚西风寥郭。
并竹寻泉，和云种树，唤做真闲客，此心闲处，不应长藉邱壑。
休说往事皆非，而今云是，且把清尊酌。
醉里不知谁是我，非月非云非鹤。
露冷风高，松梢桂子，醉了还醒却。
北窗高卧，莫教啼鸟惊著。
人已归来，杜鹃欲劝谁归。
绿树如云，等闲借与莺飞。
兔葵燕麦，问刘郎、几度沾衣。
翠屏幽梦，觉来水绕山围。
有酒重携。
小园随意芳菲。
往日繁华，而今物是人非。
春风半面，记当年、初识崔徽。
南云雁少，锦书无个因依。
长安道，投老倦游归。
七十古来稀。
藕花雨湿前湖夜，桂枝风淡小山时。
怎消除，须殢酒，更吟诗。
也莫向、竹边孤负雪。
也莫向、柳边孤负月。
闲过了，总成痴。
种花事业无人问，对花情味只天知。
笑山中，云出早，鸟归迟。
西园买，谁载万金归。
多病胜游稀。
风斜画烛天香夜，凉生翠盖酒酣时。
待重寻，居士谱，谪仙诗。
看黄底、御袍元自贵。
看红底、状元新得意。
如斗大，只花痴。
汉妃翠被娇无奈，吴娃粉阵恨谁知。
但纷纷，蜂蝶乱，送春迟。
江头父老，说新来朝野。
都道今年太平也。
见朱颜绿鬓，玉带金鱼，相公是，旧日中朝司马。
遥知宣劝处，东阁华灯，别赐仙韶接元夜。
问天上、几多春，只似人间，但长见、精神如画。
好都取、山河献君王，看父子貂蝉，玉京迎驾。
飞流万壑，共千岩争秀。
孤负平生弄泉手。
叹轻衫短帽，几许红尘，还自喜，濯发沧浪依旧。
人生行乐耳，身后虚名，何似生前一杯酒。
便此地、结吾庐，待学渊明，更手种、门前五柳。
且归去、父老约重来，问如此青山，定重来否。
把江山好处付公来，金陵帝王州。
想今年燕子，依然认得，王谢风流。
只用平时尊俎，弹压万貔貅。
依旧钧天梦，玉殿东头。
看取黄金横带，是明年准拟，丞相封侯。
有红梅新唱，香阵卷温柔。
且华堂、通宵一醉，待从今、更数八千秋。
公知否，邦人香火，夜半才收。
开元盛日，天上栽花，月殿桂影重重。
十里芬芳，一枝金粟玲珑。
管弦凝碧池上，记当时、风月愁侬。
翠华远，但江南草木，烟锁深宫。
只为天姿冷淡，被西风酝酿，彻骨香浓。
枉学丹蕉，叶展偷染妖红。
道人取次装束，是自家、香底家风。
又怕是，为凄凉、长在醉中。
梅梅柳柳斗纤秾。
乱山中。
为谁容。
试著春衫，依旧怯东风。
何处踏青人未去，呼女伴，认骄骢。
儿家门户几重重。
记相逢。
画桥东。
明日重来，风雨暗残红。
可惜行云春不管，裙带褪，鬓云松。
玉箫声远忆骖鸾。
几悲欢。
带罗宽。
且对花前，痛饮莫留残。
归去小窗明月在，云一缕，玉千竿。
吴霜应点鬓云斑。
绮窗闲。
梦连环。
说与东风，归意有无间。
芳草姑苏台下路，和泪看，小屏山。
剩云残日弄阴晴。
晚山明。
小溪横。
枝上绵蛮，休作断肠声。
但是青山山下路，春到处，总堪行。
当年彩笔赋芜城。
忆平生。
若为情。
试取灵槎，归路问君平。
花底夜深寒色重，须拚却，玉山倾。
酒群花队，攀得短辕折。
谁怜故山归梦，千里莼羹滑。
便整松江一棹，点检能言鸭。
故人欢接。
醉怀双橘，堕地金圆醒时觉。
长喜刘郎马上，肯听诗书说。
谁对叔子风流，直把曹刘压。
更看君侯事业，不负平生学。
离觞愁怯。
送君归后，细写茶经煮香雪。
倒冠一笑，华发玉簪折。
阳关自来凄断，却怪歌声滑。
放浪儿童归舍，莫恼比邻鸭。
水连山接。
看君归兴，如醉中醒、梦中觉。
江上吴侬问我，一一烦君说。
坐客尊酒频空，剩欠真珠压。
手把鱼竿未稳，长向沧浪学。
问愁谁怯。
可堪杨柳，先作东风满城雪。
急管哀弦，长歌慢舞，连娟十样宫眉，不堪红紫，风雨晓来稀。
惟有杨花飞絮，依旧是、萍满芳池。
酴醿在，青虬快剪，插遍古铜彝。
谁将春色去，鸾胶难觅，弦断朱丝。
恨牡丹多病，也费医治。
梦里寻春不见，空肠断、怎得春知。
休惆怅，一觞一咏，须刻右军碑。
晚日寒鸦一片愁。
柳塘新绿却温柔。
若教眼底无离恨，不信人间有白头。
肠已断，泪难收。
相思重上小红楼。
情知已被山遮断，频倚阑干不自由。
翠竹千寻上薜萝。
东湖经雨又增波。
只因买得青山好，却恨归来白发多。
明画烛，洗金荷。
主人起舞客齐歌。
醉中只恨欢娱少，明日醒时奈病何。
唱彻阳关泪未干。
功名余事且加餐。
浮天水送无穷树，带雨云埋一半山。
今古恨，几千般。
只应离合是悲欢。
江头未是风波恶，别有人间行路难。
扑面征尘去路遥。
香篝渐觉水沈销。
山无重数周遭碧，花不知名分外娇。
人历历，马萧萧。
旌旗又过小红桥。
愁边剩有相思句，摇断吟鞭碧玉梢。
枕簟溪堂冷欲秋。
断云依水晚来收。
红莲相倚浑如醉，白鸟无言定自愁。
书咄咄，且休休。
一丘一壑也风流。
不知筋力衰多少，但觉新来懒上楼。
千峰云起，骤雨一霎时价。
更远树斜阳，风景怎生图画。
青旗卖酒，山那畔、别有人间，只消山水光中，无事过这一夏。
午醉醒时，松窗竹户，万千潇洒。
野鸟飞来，又是一般闲暇。
却怪白鸥，觑着人、欲下未下。
旧盟都在，新来莫是，别有说话。
衰草残阳三万顷。
不逢飘零，天外孤鸿影。
几许凄凉须痛饮。
行人自向江头醒。
会少离多看两鬓。
万缕千丝，何况新来病。
不是离愁难整顿。
被他引惹其他恨。
点检笙歌多酿酒。
蝴蝶西园，暖日明花柳。
醉倒东风眠永昼。
觉来小院重携手。
可惜春残风雨又。
收拾情怀，长把诗僝僽。
杨柳见人离别后。
腰肢近日和他瘦。
九畹芳菲兰佩好。
空谷无人，自怨蛾眉巧。
宝瑟泠泠千古调。
朱丝弦断知音少。
冉冉年华吾自老。
水满汀洲，何处寻芳草。
唤起湘累歌未了。
石龙舞罢松风晓。
小小华年才月半。
罗幕春风，幸自无人见。
刚道羞郎低粉面。
傍人瞥见回娇盼。
昨夜西池陪女伴。
柳困花慵，见说归来晚。
劝客持觞浑未惯。
未歌先觉花枝颤。
少日春怀似酒浓。
插花走马醉千钟。
老去逢春如病酒。
唯有。
茶瓯香篆小帘栊。
卷尽残花风未定。
休恨。
花开元自要春风。
试问春归谁得见。
飞燕。
来时相遇夕阳中。
老去惜花心已懒，爱梅犹绕江村。
一枝先破玉溪春。
更无花态度，全有雪精神。
剩向空山餐秀色，为渠著句清新。
竹根流水带溪云。
醉中浑不记，归路月黄昏。
莫向空山吹玉笛，壮怀酒醒心惊。
四更霜月太寒生。
被翻红锦浪，酒满玉壶冰。
小陆未须临水笑，山林我辈钟情。
今宵依旧醉中行。
试寻残菊处，中路侯渊明。
钟鼎山林都是梦，人间宠辱休惊。
只消闲处遇平生。
酒杯秋吸露，诗句夜裁冰。
记取小窗风雨夜，对床灯火多情。
问谁千里伴君行。
晚山眉样翠，秋水镜般明。
稼轩日向儿童说。
带湖买得新风月。
头白早归来。
种花花已开。
功名浑是错。
更莫思量着。
见说小楼东。
好山千万重。
郁孤台下清江水。
中间多少行人泪。
东北是长安。
可怜无数山。
青山遮不住。
毕竟江流去。
江晚正愁予。
山深闻鹧鸪。
无情最是江头柳。
长条折尽还依旧。
木叶下平湖。
雁来书有无。
雁无书尚可。
妙语凭谁和。
风雨断肠时。
小山生桂枝。
青山欲共高人语。
联翩万马来无数。
烟雨却低回。
望来终不来。
人言头上发。
总向愁中白。
拍手笑沙鸥。
一身都是愁。
香浮乳酪玻璃碗。
年年醉里尝新惯。
何物比春风。
歌唇一点红。
江湖清梦断。
翠笼明光殿。
万颗写轻匀。
低头愧野人。
西江水。
道是西风人泪。
无情却解送行人，月明千里。
从今日日倚高楼，伤心烟树如荠。
会君难，别君易。
草草不如人意。
十年著破绣衣茸，种成桃李。
问君可是厌承明，东方鼓只千骑。
对梅花、更消一醉。
有明年、调鼎风味。
老病自怜憔悴。
过吾庐、定有幽人相问，岁晚渊明归来未。
汉中开汉业，问此地、是耶非。
想剑指三秦，君王得意，一战东归。
追亡事、今不见，但山川满目泪沾衣。
落日胡尘未断，西风塞马空肥。
一编书是帝王师。
小试去征西。
更草草离筵，匆匆去路，愁满旌旗。
君思我、回首处，正江涵秋影雁初飞。
安得车轮四角，不堪带减腰围。
老来情味减，对别酒、怯流年。
况屈指中秋，十分好月，不照人圆。
无情水、都不管，共西风、只等送归船。
秋晚莼鲈江上，夜深儿女灯前。
征衫。
便好去朝天。
玉殿正思贤。
想夜半承明。
留教视草，却遣筹边。
长安故人问我，道寻常、泥酒只依然。
目断秋霄落雁，醉来时响空弦。
绿萍池沼絮飞忙。
花入蜜脾香。
长怪春归何处，谁知个里迷藏。
残云剩雨，些儿意思，直恁思量。
不是莺声惊觉，梦中啼损红妆。
篮舆袅袅破重网。
玉笛两红妆。
这里都愁酒尽，那边正和诗忙。
为谁醉倒，为谁归去，都莫思量。
白水东边篱落，斜阳欲下牛羊。
宝钗分，桃叶渡。
烟柳暗南浦。
怕上层楼，十日九风雨。
断肠片片飞红，都无人管，倩谁唤、流莺声住。
鬓边觑。
试把花卜心期，才簪又重数。
罗帐灯昏，呜咽梦中语。
是他春带愁来，春归何处。
却不解、将愁归去。
江头醉倒山公。
月明中。
记得昨宵归路、笑儿童。
溪欲转。
山已断，两三松。
一段可怜风月、欠诗翁。
人言我不如公，酒频中。
更把平生湖海、问儿童。
千尺蔓。
云叶乱。
系长松。
却笑一身缠绕、似衰翁。
朱颜晕酒，方瞳点漆，闲傍松边倚杖。
不须更展画图看，自是个、寿星模样。
今朝盛事，一杯深劝，更把新词齐唱。
人间八十最风流，长帖在、儿儿额上。
君王著意履声间。
便令押、紫宸班。
今代又尊韩。
道吏部、文章泰山。
一杯千岁，问公何事，早伴赤松闲。
功业后来看。
似江左、风流谢安。
长记潇湘秋晚。
歌舞橘洲人散。
走马月明中。
折芙蓉。
今日西山南浦。
画栋珠帘云雨。
风景不争多。
奈愁何。
烟迷露麦荒池柳，洗雨烘晴。
洗雨烘晴。
一样春风几样青。
提壶脱袴催归去，万恨千情。
万恨千情。
各自无聊各自鸣。
病来自是於春懒。
但别院、笙歌一片。
蛛丝网遍玻璃盏。
更问舞裙歌扇。
有多少、莺愁蝶怨。
甚梦里、春归不管。
杨花也笑人情浅。
故故沾衣扑面。
攧厥。
看精神、压一庞儿劣。
更言语、一似春莺滑。
一团儿、美满香和雪。
去也。
把春衫、换却同心结。
向人道、不怕轻离别。
问昨宵、因甚歌声咽。
秋被梦，春闺月。
旧家事、却对何人说。
告弟弟莫趁蜂和蝶。
有春归花落时节。
羞见鉴鸾孤却，倩人梳掠。
一春长是为花愁，甚夜夜、东风恶。
行绕翠帘珠箔。
锦笺谁讠乇。
玉觞泪满却停觞，怕酒似、郎情薄。
塞垣秋草。
又报平安好。
尊俎上，英雄表。
金汤生气象，珠玉霏谭笑。
春近也，梅花得似人难老。
莫惜金尊倒。
凤诏看看到。
留不住，江东小。
从容帷幄去，整顿乾坤了。
千百岁，从今尽是中书考。
春事到清明，十分花柳。
唤得笙歌劝君酒。
酒如春好，春色年年如旧。
青春元不老，君知否。
席上看君，竹清松瘦。
待与青春斗长久。
三山归路，明日天香襟袖。
更持银盏起，为君寿。
东风夜放花千树。
更吹落、星如雨。
宝马雕车香满路。
凤箫声动，玉壶光转，一夜鱼龙舞。
蛾儿雪柳黄金缕。
笑语盈盈暗香去。
众里寻他千百度。
蓦然回首，那人却在，灯火阑珊处。
吴头楚尾。
一棹人千里。
休说旧愁新恨，长亭树、今如此。
宦游吾倦矣。
玉人留我醉。
明日万花寒食，得且住、为佳耳。
敧枕橹声边。
贪听咿哑聒醉眠。
变作笙歌花底去，依然。
翠袖盈盈在眼前。
别后两眉尖。
欲说还休梦已阑。
只记埋冤前夜月，相看。
不管人愁独自圆。
山前风雨欲黄昏。
山头来去雪。
鹧鸪声里数家村。
潇湘逢故人。
挥羽扇，整纶巾。
少年鞍马尘。
如今憔悴赋招魂。
儒冠多误身。
万万千千恨，前前后后山。
傍人道我轿儿宽。
不道被他遮得、望伊难。
今夜江头树，船儿系那边。
知他热后甚时眠。
万万不成眠后、有谁扇。
旋制离歌唱未成。
阳关先画出，柳边亭。
中年怀抱管弦声。
难忘处，风月此时情。
夜雨共谁听。
尽教清梦去，两三程。
商量诗价重连城。
相如老，汉殿旧知名。
千丈悬崖削翠，一川落日镕金。
白鸥来往本无心。
选甚风波一任。
别浦鱼肥堪脍，前村酒美重斟。
千年往事已沈沈。
闲管兴亡则甚。
盈盈泪眼。
往日青楼天样远。
秋月春花。
输与寻常姊妹家。
水村山驿。
日幕行云无气力。
锦字偷裁。
立尽西风雁不来。
柳边飞鞚。
露湿征衣重。
宿鹭惊窥沙影动。
应有鱼虾入梦。
一川淡月疏星。
浣沙人影娉婷。
笑背行人归去，门前稚子啼声。
茅檐低小。
溪上青青草。
醉里蛮音相媚好。
白发谁家翁媪。
大儿锄豆溪东。
中儿正织鸡笼。
最喜小儿亡赖，溪头卧剥莲蓬。
断崖修竹。
竹里藏冰玉。
路绕清溪三百曲。
香满黄昏雪屋。
行人系马疏篱。
折残犹有高枝。
留得东风数点，只缘娇嫩春迟。
绕床饥鼠。
蝙蝠翻灯舞。
屋上松风吹急雨。
破纸窗间自语。
平生塞北江南。
归来华发苍颜。
布被秋宵梦觉，眼前万里江山。
连云松竹。
万事从今足。
拄杖东家分社肉。
白酒床头初熟。
西风梨枣山园。
儿童偷把长竿。
莫遣旁人惊去，老夫静处闲看。
昨宵醉里行，山吐三更月。
不见可怜人，一夜头如雪。
今宵醉里归，明月关山笛。
收拾锦囊诗，要寄扬雄宅。
谁倾沧海珠，簸弄千明月。
唤取酒边来，软语裁春雪。
人间无凤凰，空费穿云笛。
醉倒却归来，松菊陶潜宅。
问何年，此山来此，西风落日无语。
看君似是羲皇上，直作太初名汝。
溪上路。
算只有、红尘不到今犹古。
一杯谁举。
笑我醉呼君，崔嵬未起，山鸟覆杯去。
须记取。
昨夜龙湫风雨。
门前石浪掀舞。
四更山鬼吹灯啸，惊倒世间儿女。
依约处。
还问我、清游杖履公良苦。
神交心许。
待万里携君，鞭笞鸾凤，诵我远游赋。
征埃成阵，行客相逢，都道幻出层楼。
指点檐牙高处，浪拥云浮。
今年太平万里，罢长淮、千骑临秋。
凭栏望，有东南佳气，西北神州。
千古怀嵩人去，应笑我、身在楚尾吴头。
看取弓刀，陌上车马如流。
从今赏心乐事，剩安排、酒令诗筹。
华胥梦，愿年年、人似旧游。
直节堂堂，看夹道、冠缨拱立。
渐翠谷、群仙东下，佩环声急。
闻道天峰飞堕地，傍湖千丈开青壁。
是当年、玉斧削方壶，无人识。
山木润。
琅玕温。
秋露下，琼珠滴。
向危亭横跨，玉渊澄碧。
醉舞且摇鸾凤影，浩歌莫遣鱼龙泣。
恨此中、风月本吾家，今为客。
照影溪梅，怅绝代、幽人独立。
更小驻、雍容千骑，羽觞飞急。
琴里新声风响佩，笔端醉墨鸦栖壁。
是使君、文度旧知名，方相识。
清可漱，泉长滴。
高欲卧，云还湿。
快晚风吹赠，满怀空碧。
宝马嘶归红旆动，团龙试碾铜瓶泣。
怕他年、重到路应迷，桃源客。
可恨东君，把春去春来无迹。
便过眼、等闲输了，三分之一，昼永暖翻红杏雨，风晴扶起垂杨力。
更天涯、芳草最关情，烘残日。
湘浦岸，南塘驿。
恨不尽，愁如积。
算年年孤负，对他寒食。
便恁归来能几许，风流已自非畴昔。
凭画栏、一线数飞鸿，沈空碧。
尘土西风，便无限、凄凉行色。
还记取、明朝应恨，今宵轻别。
珠泪争垂华烛暗，雁行中断哀筝切。
看扁舟、幸自涩清溪，休催发。
白首路，长亭仄。
千树柳，千丝结。
怕行人西去，棹歌声阕。
黄卷莫教诗酒污，玉阶不信仙凡隔。
但从今、伴我又随君，佳哉月。
天上飞琼，毕竟向、人间情薄。
还又跨、玉龙归去，万花摇落。
云破林梢添远岫，月临屋角分层阁。
记少年、骏马走韩卢，掀东郭。
吟冻雁，嘲饥鹊。
人已老，欢犹昨。
对琼瑶满地，与君酬酢。
最爱霏霏迷远近，却收扰扰还寥廓。
待羔儿、酒罢又烹茶，扬州鹤。
天与文章，看万斛、龙文笔力。
闻道是、一时曾赐，千金颜色。
欲说又休新意思，强啼偷笑真消息。
算人人、合与共乘鸾，銮坡客。
倾国艳，难再得。
还可恨，还堪忆。
看书寻旧锦，衫裁新碧。
莺蝶一春花里活，可堪风雨飘红白。
问谁家、却有燕归梁，香泥湿。
绝代佳人，曾一笑、倾城倾国。
休更叹、旧时清镜，而今华发。
明日伏波堂上客，老当益壮翁应说。
恨苦遭、邓禹笑人来，长寂寂。
诗酒社，江山笔。
松菊径，云烟屐。
怕一觞一咏，风流弦绝。
我梦横江孤鹤去，觉来却与君相别。
记功名、万里要吾身，佳眠食。
敲碎离愁，纱窗外、风摇翠竹。
人去后、吹箫声断，倚楼人独。
满眼不堪三月暮，举头已觉千山绿。
但试将、一纸寄来书，从头读。
相思字，空盈幅。
相思意，何时足。
滴罗襟点点，泪珠盈掬。
芳草不迷行客路，垂杨只碍离人目。
最苦是、立尽月黄昏，栏干曲。
倦客新丰，貂裘敝、征尘满目。
弹短铗、青蛇三尺，浩歌谁续。
不念英雄江左老，用之可以尊中国。
叹诗书、万卷致君人，番沈陆。
休感叹，年华促。
人易老，叹难足。
有玉人怜我，为簪黄菊。
且置请缨封万户，竟须卖剑酬黄犊。
叹当年、寂寞贾长沙，伤时哭。
家住江南，又过了、清明寒食。
花径里、一番风雨，一番狼藉。
流水暗随红粉去，园林渐觉清阴密。
算年年、落尽刺桐花，寒无力。
庭院静，空相忆。
无说处，闲愁极。
怕流莺乳燕，得知消息。
尺素如今何处也，彩云依旧无踪迹。
谩教人、羞去上层楼，平芜碧。
不至，飘然东归。
既别之明日，余意中殊恋恋，复欲追路。
至鹭鹚林，则雪深泥滑，不得前矣。
独饮方村，怅然久之，颇恨挽留之不遂也。
夜半，投宿泉湖吴氏四望楼，闻邻笛悲甚，为赋贺新郎以见意。
又五日，同父书来索词。
心所同然者如此，可发千里一笑把酒长亭说。
看渊明、风流酷似，卧龙诸葛。
何处飞来林间鹊，蹙踏松梢微雪。
要破帽、多添华发。
剩水残山无态度，被疏梅、料理成风月。
两三雁，也萧瑟。
佳人重约还轻别。
怅清江、天寒不渡，水深冰合。
路断车轮生四角，此地行人销骨。
问谁使、君来愁绝。
铸就而今相思错，料当初、费尽人间铁。
长夜笛，莫吹裂。
老大犹堪说。
似而今、元龙臭味，孟公瓜葛。
我病君来高歌饮，惊散楼头飞雪。
笑富贵、千钧如发。
硬语盘空谁来听，记当时、只有西窗月。
重进酒，唤鸣瑟。
事无两样人心别。
问渠侬、神州毕竟，几番离合。
汗血盐车无人顾，千里空收骏骨。
正目断、关河路绝。
我最怜君中宵舞，道男儿、到死心如铁。
看试手，补天裂。
细把君诗说。
怅余音、钧天浩荡，洞庭胶葛。
千尺阴崖尘不到，惟有层冰积雪。
乍一见、寒生毛发。
自昔佳人多薄命，对古来、一片伤心月。
金屋冷，夜调瑟。
去天尺五君家别。
看乘空、鱼龙惨淡，风云开合。
起望衣冠神州路，白日销残战骨。
叹夷甫、诸人清绝。
夜半狂歌悲风起，听铮铮、阵马檐间铁。
南共北，正分裂。
凤尾龙香拨。
自开元、霓裳曲罢，几番风月。
最苦浔阳江头客，画舸亭亭待发。
记出塞、黄云堆雪。
马上离愁三万里，望昭阳、宫殿孤鸿没。
弦解语，恨难说。
辽阳驿使音尘绝，琐窗寒、轻拢慢捻，泪珠盈睫。
推手含情还却手，一抹梁州哀彻。
千古事、云飞烟灭。
贺老定场无消息，想沈香亭北繁华歇。
弹到此，为呜咽。
柳暗清波路。
送春归、猛风暴雨，一番新绿。
千里潇湘葡萄涨，人解扁舟欲去。
又樯燕、留人相语。
艇子飞来生尘步，唾花寒、唱我新番句。
波似箭，催鸣橹。
黄陵祠下山无数。
听湘娥、泠泠曲罢，为谁情苦。
行到东吴春已暮，正江阔、潮平稳渡。
望金雀、觚棱翔舞。
前度刘郎今重到，问玄都、千树花存否。
愁为倩，么弦诉。
寄我五云字，恰向酒边来。
东风过尽归雁，不见客星回。
闻道琐窗风月，更著诗翁杖履，合作雪堂猜。
岁旱莫留客，霖雨要渠来。
短檠灯，长剑铗，欲生苔。
雕弓挂无用，照影落清杯。
多病关心药，小摘亲鉏菜甲，老子正须哀。
夜雨北窗竹，更倩野人栽。
酒罢且勿起，重挽史君须。
一身都是和气，别去意何如。
我辈情钟休问，父老田头说尹，泪落独怜渠。
秋水见毛发，千尺定无鱼。
望清阙，左黄阁，右紫枢。
东风桃李陌上，下马拜除书。
屈指吾生余几，多病故人痛饮，此事正愁余。
江湖有归雁，能寄草堂无。
王漕饯别。
司马赋水调歌头，席间次韵。
时王公明枢密薨，坐客终夕为兴门户之叹，故前章及之我饮不须劝，正怕酒尊空。
别离亦复何恨，此别恨匆匆。
间上貂蝉贵客，花外麒麟高冢，人世竟谁雄。
一笑出门去，千里落花风。
孙刘辈，能使我，不为公。
余发种种如是，此事付渠侬。
但觉平生湖海，除了醉吟风月，此外百无功。
毫发皆帝力，更乞鉴湖东。
寒食不小住，千骑拥春衫。
衡阳石鼓城下，记我旧停骖。
襟似潇湘桂岭，带似洞庭春草，紫盖屹东南。
文字起骚雅，刀剑化耕蚕。
看使君，於此事，定不凡。
奋髯抵几堂上，尊俎自高谈。
莫信君门万里，但使民歌五袴，归诏凤凰衔。
君去我谁饮，明月影成三。
上界足官府，公是地行仙。
青毡剑履旧物，玉立侍天颜。
莫怪新来白发，恐是当年柱下，道德五千言。
南涧旧活计，猿鹤且相安。
歌秦缶，宝康瓠，世皆然。
不知清庙钟磬，零落有谁编。
堪笑行藏用舍，试问山林钟鼎，底事有亏全。
再拜荷公赐，双鹤一千年。
倘来轩冕，问还是、今古人间何物。
旧日重城愁万里，风月而今坚壁。
药笼功名，酒垆身世，可惜蒙头雪。
浩歌一曲，坐中人物之杰。
堪叹黄菊凋零，孤标应也有，梅花争发。
醉里重揩西望眼，惟有孤鸿明灭。
世事从教，浮云来去，枉了冲冠发。
故人何在，长歌应伴残月。
道人元是，道家风、来作烟霞中物。
翠幰裁犀遮不定，红透玲珑油壁。
借得春工，惹将秋露，薰做江梅雪。
我评花谱，便应推此为杰。
憔悴何处芳枝，十郎手种，看明年花发。
坐对空香色界，不怕西风起灭。
别驾风流，多情更要，簪满姮娥发。
等闲折尽，玉斧重倩修月。
江南尽处，堕玉京仙子，绝尘英秀。
彩笔风流，偏解写、姑射冰姿清瘦。
笑杀春工，细窥天巧，妙绝应难有。
丹青图画，一时都愧凡陋。
还似篱落孤山，嫩寒清晓，只欠香沾袖。
淡伫轻盈，谁付与、弄粉调朱纤手。
疑是花神，朅来人世，占得佳名久。
松篁佳韵，倩君添做三友。
疏疏淡淡，问阿谁、堪比天真颜色。
笑杀东君虚占断，多少朱朱白白。
雪里温柔，水边明秀，不借春工力。
骨清香嫩，迥然天与奇绝。
尝记宝篽寒轻，琐窗人睡起，玉纤轻摘。
漂泊天涯空瘦损，犹有当年标格。
万里风烟，一溪霜月，未怕欺他得。
不如归去，阆苑有个人忆。
词，为赋水龙吟。
芗林侍郎向公告老所居，高宗皇帝御书所赐名也，与盘园相并云断崖千丈孤松，挂冠更在松高处。
平生袖手，故应休矣，功名良苦。
笑指儿曹，人间醉梦，莫嗔惊妆。
问黄金余几，旁人欲说，田园计、君推去。
叹息芗林旧隐，对先生、竹窗松户。
一花一草，一觞一咏，风流杖屦。
野马尘埃，扶摇下视，苍然如许。
恨当年、九老图中，忘却画、盘园路。
载学士院有之倚栏看碧成朱，等闲褪了香袍粉。
上林高选，匆匆又换，紫云衣润。
几许春风，朝薰暮染，为花忙损。
笑旧家桃李，东涂西抹，有多少、凄凉恨。
拟倩流莺说与，记荣华、易消难整。
人间得意，千红百紫，转头春尽。
白发怜君，儒冠曾误，平生官冷。
算风流未灭，年年醉里，把花枝问。
补陀大士虚空，翠岩谁记飞来处。
蜂房万点，似穿如碍，玲珑窗户。
石髓千年，已垂未落，嶙峋冰柱。
有怒涛声远，落花香在，人疑是、桃源路。
又说春雷鼻息，是卧龙、弯环如许。
不然应是，洞庭张乐，湘灵来去。
我意长松，倒生阴壑，细吟风雨。
竟茫茫未晓，只应白发，是开山祖。
稼轩何必长贫，放泉檐外琼珠泻。
乐天知命，古来谁会，行藏用舍。
人不堪忧，一瓢自乐，贤哉回也。
料当年曾问，饭蔬饮水，何为是、栖栖者。
且对浮云山上，莫匆匆、去流山下。
苍颜照影，故应流落，轻裘肥马。
绕齿冰霜，满怀芳乳，先生饮罢。
笑挂瓢风树，一鸣渠碎，问何如哑。
听兮清佩琼瑶些。
明兮镜秋毫些。
君无去此，流昏涨腻，生蓬蒿些。
虎豹甘人，渴而饮汝，宁猿猱些。
大而流江海，覆舟如芥，君无助、狂涛些。
路险兮、山高些。
愧余独处无聊些。
冬槽春盎，归来为我，制松醪些。
其外芳芬，团龙片凤，煮云膏些。
古人兮既往，嗟余之乐，乐箪瓢些。
归闽中矣相思苦，君与我同心。
鱼没雁沈沈。
是梦他松后追轩冕，是化为鹤后去山林。
对西风，直怅望，到如今。
待不饮、奈何君有恨。
待痛饮、奈何吾有病。
君起舞，试重斟。
苍梧云外湘妃泪，鼻亭山下鹧鸪吟。
早归来，流水外，有知音。
吾衰矣，须富贵何时。
富贵是危机。
暂忘设醴抽身去，未曾得米弃官归。
穆先生，陶县令，是吾师。
待葺个、园儿名佚老。
更作个、亭儿名亦好。
闲饮酒，醉吟诗。
千年田换八百主，一人口插几张匙。
休休休，更说甚，是和非。
花好处，不趁绿衣郎。
缟袂立斜阳。
面皮儿上因谁白，骨头儿里几多香。
尽饶他，心似铁，也须忙。
甚唤得、雪来白倒雪。
更唤得、月来香杀月。
谁立马，更窥墙。
将军止渴山南畔，相公调鼎殿东厢。
忒高才，经济地，战争场。
金闺老，眉寿正如川。
七十且华筵。
乐天诗句香山里，杜陵酒债曲江边。
问何如，歌窈窕，舞婵娟。
更十岁、太公方出将。
又十岁、武公才入相。
留盛事，看明年。
直须腰下添金印，莫教头上欠貂蝉。
向人间，长富贵，地行仙。
黄金堆到斗。
怎得似、长年画堂劝酒。
蛾眉最明秀。
向水沈烟里，两行红袖。
笙歌撋就。
争说道、明年时候。
被姮娥、做了殷勤，仙桂一枝入手。
知否。
风流别驾，近日人呼，文章太守。
天长地久。
岁岁上、乃翁寿。
记从来人道，相门出相，金印累累尽有。
但直须，周公拜前，鲁公拜后。
行李溪头，有钓车茶具，曲几团蒲。
儿童认得，前度过者篮舆。
时时照影，甚此身、遍满江湖。
怅野老，行歌不住，定堪与语难呼。
一自东篱摇落，问渊明岁晚，心赏何如。
梅花正自不恶，曾有诗无。
知翁止酒，待重教、莲社人沽。
空怅望，风流已矣，江山特地愁予。
有酒忘杯，有笔忘诗，弄溪奈何。
看纵横斗转，龙蛇起陆，崩腾决去，雪练倾河，袅袅东风，悠悠倒景，摇动云山水又波。
还知否，欠菖蒲攒港，绿竹缘坡。
长松谁剪嵯峨。
笑野老来耘山上禾。
算只因鱼鸟，天然自乐，非关风月，闲处偏多。
芳草春深，佳人日暮，濯发沧浪独浩歌。
徘徊久，问人间谁似，老子婆娑。
一水西来，千丈晴虹，十里翠屏。
喜草堂经岁，重来杜老，斜川好景，不负渊明。
老鹤高飞，一枝投宿，长笑蜗牛戴屋行。
平章了，待十分佳处，著个茅亭。
青山意气峥嵘。
似为我归来妩媚生。
解频教花鸟，前歌后舞，更催云水，暮送朝迎。
酒圣诗豪，可能无势，我乃而今驾驭卿。
清溪上，被山灵却笑，白发归耕。
我笑共工缘底怒。
触断峨峨天一柱。
补天又笑女娲忙，却将此石投闲处。
野烟荒草路。
先生柱杖来看汝。
倚苍苔，摩挲试问，千古几风雨。
长被儿童敲火苦。
时有牛羊磨角去。
霍然千丈翠岩屏，锵然一滴甘泉乳。
结亭三四五。
曾相暖热携歌舞。
细思量，古来寒士，不遇有时遇。
只愁风雨重阳，思君不见令人老。
行期定否，征车几两，去程多少。
有客书来，长安却早，传闻追诏。
问归来何日，君家旧事，直须待、为霖了。
从此兰生蕙长，吾谁与、玩兹芳草。
自怜拙者，功名相避，去如飞鸟。
只有良朋，东阡西陌，安排似巧。
到如今巧处，依前又拙，把平生笑。
百郡怯登车千里输流马。
乞得胶胶扰扰身，却笑区区者。
野水玉鸣渠，急雨珠跳瓦。
一榻清风方是闲，真得归来也。
梨花著雨晚来晴。
月胧明。
泪纵横。
绣阁香浓，深锁凤箫声。
未必人知春意思，还独自，绕花行。
酒兵昨夜压愁城。
太狂生。
转关情。
写尽胸中，块磊未全平。
却与平章珠玉价，看醉里，锦囊倾。
著意寻春懒便回。
何如信步两三杯。
山才好处行还倦，诗未成时雨早催。
携竹杖，更芒鞋。
朱朱粉粉野蒿开。
谁家寒食归宁女，笑语柔桑陌上来。
漠漠轻阴拨不开。
江南细雨熟黄梅。
有情无意东边日，已怒重惊忽地雷。
云柱础，水楼台。
罗衣费尽博山灰。
当时一识和羹味，便道为霖消息来。
有甚闲愁可皱眉。
老怀无绪自伤悲。
百年旋逐花阴转，万事长看鬓发知。
溪上枕，竹间棋。
怕寻酒伴懒吟诗。
十分筋力夸强健，只比年时病起时。
山上飞泉万斛珠。
悬崖千丈落鼪鼯。
已通樵迳行还碍，似有人声听却无。
闲略彴，远浮屠。
溪南修竹有茅庐。
莫嫌杖屦频来往，此地偏宜著老夫。
莫避春阴上马迟。
春来未有不阴时。
人情展转闲中看，客路崎岖倦后知。
梅似雪，柳如丝。
试听别语慰相思。
短篷炊饮鲈鱼熟，除却松江枉费诗。
白苧新袍入嫩凉。
春蚕食叶响回廊。
禹门已准桃花浪，月殿先收桂子香。
鹏北海，凤朝阳。
又携书剑路茫茫。
明年此日青云去，却笑人间举子忙。
千丈阴崖百丈溪。
孤桐枝上凤偏宜。
玉音落落虽难合，横理庚庚定自奇。
人散后，月明时。
试弹幽愤泪空垂。
不如却付骚人手，留和南风解愠诗。
陌上柔条初破芽。
东邻蚕种已生些。
平冈细草鸣黄犊，斜日寒林点暮鸦。
山远近，路横斜。
青旗沽酒有人家。
城中桃李愁风雨，春在溪头野荠花。
千丈清溪百步雷。
柴门都向水边开。
乱云剩带炊烟去，野水闲将白影来。
穿窈窕，历崔嵬。
东林试问几时栽。
动摇意态虽多竹，点缀风流却少梅。
敧枕婆娑两鬓霜。
起听檐溜碎喧江。
那边云筋销啼粉，这里车轮转别肠。
诗酒社，水云乡。
可堪醉墨几淋浪。
画图恰似归家梦，千里河山寸许长。
明月别枝惊鹊，清风半夜鸣蝉。
稻花香里说丰年。
听取蛙声一片。
七八个星天外，两三点雨山前。
旧时茅店社林边。
路转溪头忽见。
淡黄弓样鞋儿小。
腰肢只怕风吹倒。
蓦地管弦催。
一团红雪飞。
曲终娇欲诉。
定忆梨园谱。
指日按新声。
主人朝玉京。
锦书谁寄相思语。
天边数遍飞鸿数。
一夜梦千回。
梅花入梦来。
涨痕粉树发。
霜冷沙洲日。
心事莫惊鸥。
人间千万愁。
阮琴斜挂香罗绶。
玉纤初试琵琶手。
桐叶雨声干。
真珠落玉盘。
朱弦调未惯。
笑倩春风伴。
莫作别离声。
且听双凤鸣。
年年金蕊艳西风。
人与菊花同。
霜鬓经春重绿，仙姿不饮长虹。
焚香度日尽从容。
笑语调儿童。
一岁一杯为寿，从今更数千钟。
小窗风雨，从今便忆，中夜笑谈清软。
啼鸦衰柳自无聊，更管得、离人肠断。
诗书事业，青毡犹在，头上貂蝉会见。
莫贪风月卧江湖，道日近、长安路远。
松冈避暑。
茅檐避雨。
闲去闲来几度。
醉扶孤石看飞泉，又却是、前回醒处。
东家娶妇。
西家归女。
灯火门前笑语。
酿成千顷稻花香，夜夜费、一天风露。
风雨催春寒食近，平原一片丹青。
溪边唤渡柳边行。
花飞蝴蝶乱，桑嫩野蚕生。
绿野先生闲袖手，却寻诗酒功名。
未知明日定阴晴。
今宵成独醉，却笑众人醒。
住世都无菩萨行，仙家风骨精神。
寿如山岳福如云。
金花汤沐诰，竹马绮罗群。
更愿升平添喜事，大家祷祝殷勤。
明年此地庆佳辰。
一杯千岁酒，重拜太夫人。
山路风来草木香。
雨余凉意到胡床。
泉石膏肓吾已甚。
多病。
提防风月费遍章。
孤负寻常山简醉。
独自。
故应知子草玄忙。
湖海早知身汗漫。
谁伴。
只甘松竹共凄凉。
听我尊前醉后歌。
人生亡奈别离何。
但使情亲千里近，须信。
无情对面是山河。
寄语石头城下水。
居士。
而今浑不怕风波。
借使未如鸥鸟惯。
相伴。
也应学得老渔蓑。
仄月高寒水石乡。
倚空青碧对禅床。
白发自怜心似铁。
风月。
使君子细与平章。
已判生涯筇竹杖。
来往。
却惭沙鸟笑人忙。
便好剩留黄绢句。
谁赋。
银钩小草晚天凉。
昨夜山公倒载归。
儿童应笑醉如泥。
试与扶头浑未醒。
休问。
梦魂犹在葛家溪。
千古醉乡来往路。
知处。
温柔东畔白云西。
起向绿窗高处看。
题遍。
刘伶元自有贤妻。
春到蓬壶特地晴。
神仙队里相公行。
翠玉相挨呼小字。
须记。
笑簪花底是飞琼。
总是倾城来一处。
谁妒。
谁携歌舞到园亭。
柳妒腰肢花妒艳。
听看。
流莺直是妒歌声。
百紫千红过了春。
杜鹃声苦不堪闻。
却解啼教春小住。
风雨。
空山招得海棠魂。
一似蜀宫当日女。
无数。
猩猩血染赭罗巾。
毕竟花开谁作主。
记取。
大都花属惜花人。
侬是嶔崎可笑人。
不妨开口笑时频。
有人一笑坐生春。
歌欲颦时还浅笑，醉逢笑处却轻颦。
宜颦宜笑越精神。
梅子熟时到几回。
桃花开后不须猜。
重来松竹意徘徊。
惯听禽声浑可谱，饱观鱼阵已能排。
晚云挟雨唤归来。
百世孤芳肯自媒。
直须诗句与推排。
不然唤近酒边来。
自有渊明方有菊，若无和靖即无梅。
只今何处向人开。
未到山前骑马回。
风吹雨打已无梅。
共谁消遣两三杯。
一似旧时春意思，百无是处老形骸。
也曾头上带花来。
牡丹比得谁颜色。
似宫中、太真第一。
渔阳鼙鼓边风急。
人在沈香亭北。
买栽池馆多何益。
莫虚把、千金抛掷。
若教解语倾人国。
一个西施也得。
风流标格，惺松言语，真个十分奇绝。
三分兰菊十分梅，斗合就、一枝风月。
笙簧未语，星河易转，凉夜厌厌留客。
只愁酒尽各西东，更把酒、推辞一霎。
八旬庆会，人间盛事，齐劝一杯春酿。
胭脂小字点眉间，犹记得、旧时宫样。
彩衣更著，功名富贵，直过太公以上。
大家著意记新词，遇著个、十字便唱。
豸冠风采，绣衣声价，曾把经纶少试。
看看有诏日边来，便入侍、明光殿里。
东君未老，花明柳媚，且引玉尘沈醉。
好将三万六千场，自今日、从头数起。
轿儿排了，担儿装了，杜宇一声催起。
从今一步一回头，怎睚得、一千余里。
旧时行处，旧时歌处，空有燕泥香坠。
莫嫌白发不思量，也须有、思量去里。
一杯莫落吾人后。
富贵功名寿。
胸中书传有余香。
看写兰亭小字、记流觞。
问谁分我渔樵席。
江海消闲日。
看君天上拜恩浓。
却恐画楼无处、著东风。
翠屏罗幕遮前后。
舞袖翻长寿。
紫髯冠佩御炉香。
看取明年归奉、万年觞。
今宵池上蟠桃席。
咫尺长安日。
宝烟飞焰万花浓。
试看中间白鹤、驾仙风。
夜深困倚屏风后。
试请毛延寿。
宝钗小立白翻香。
旋唱新词犹误、笑持觞。
四更山月寒侵席。
歌舞催时日。
问他何处最情浓。
却道小梅摇落、不禁风。
意态憨生元自好。
学画鸦儿，旧日遍他巧。
蜂蝶不禁花引调。
西园人去春风少。
春已无情秋又老。
谁管闲愁，千里青青草。
今夜倩簪黄菊了。
断肠明月霜天晓。
谁向椒盘簪彩胜。
整整韶华，争上春风鬓。
往日不堪重记省。
为花长把新春恨。
春未来时先借问。
晚恨开迟，早又飘零近。
今岁花期消息定。
只愁风雨无凭准。
老去怕寻年少伴。
画栋珠帘，风月无人管。
公子看花朱碧乱。
新词搅断相思怨。
凉夜愁肠千百转。
一雁西风，锦字何时遣。
毕竟啼鸟才思短。
唤回晓梦天涯远。
莫向城头听漏点。
说与行人，默默情千万。
总是离愁无近远。
人间儿女空恩怨。
锦绣心胸冰雪面。
旧日诗名，会道空梁燕。
倾盖未偿平日愿。
一杯早唱阳关劝。
七十古来稀，人人都道。
不是阴功怎生到。
松姿虽瘦，偏耐云寒霜晓看君双鬓底，青青好。
楼雪初晴，庭闱嬉笑。
一醉何妨玉壶倒。
从今康健，不用灵丹仙草。
更看一百岁，人难老。
千丈擎天手。
万卷悬河口。
黄金腰下印，大如斗。
更千骑弓刀，挥霍遮前后。
百计千方久。
似斗草儿童，赢个他家偏有。
算枉了、双眉长恁皱。
白发空回首。
那时闲说向，山中友。
看丘陇牛羊，更辨贤愚否。
且自栽花柳。
怕有人来，但只道、今朝中酒。
紫陌长安，看花年少，无限歌舞。
白发怜君，寻芳较晚，卷地惊风雨。
问君知否，鸱夷载酒，不似井瓶身误。
细思量，悲欢梦里，觉来总无寻处。
芒鞋竹杖，天教还了，千古玉溪佳句。
落魄东归，风流赢得，掌上明珠去。
起看清镜，南冠好在，拂了旧时尘土。
向君道，云霄万里，这回稳步。
山城甲子冥冥雨。
门外青泥路。
杜鹃只是等闲啼，莫被他催归去。
垂杨不语，行人去后，也会风前絮。
情知梦里寻鹓鹭。
玉殿追班处。
怕君不饮太愁生，不是苦留君住。
白头自笑，年年送客，自唤春江渡。
阑干四面山无数。
供望眼、朝与暮。
好风催雨过山来，吹尽一帘烦暑。
纱厨如雾，簟纹如水，别有生凉处。
冰肌不受铅华污。
更旎旎、真香聚。
临风一曲最妖娇，唱得行人且住。
藕花都放，木犀开后，待与剩鸾去。
溪边照影行，天在清溪底。
天上有行云，人在行云里。
高歌谁和余，空谷清音起。
非鬼亦非仙，一曲桃花水。
彩胜斗华灯，平地东风吹却。
唤取雪中明月，伴使君行乐。
红旗铁马响春冰，老去此情薄。
惟有前村梅在，倩一枝随著。
和泪唱阳关，依旧字娇声稳。
回首长安何处，怕行人归晚。
垂杨折尽只啼鸦，把离愁勾引。
却笑远山无数，被行云低损。
归去来兮。
行乐休迟。
命由天、富贵何时。
百年光景，七十者稀。
奈一番愁，一番病，一番衰。
名利奔驰。
宠辱惊疑。
旧家时、都有些儿。
而今老矣，识破关机。
算不如闲，不如醉，不如痴。
玄人参同契，禅依不二门。
静看斜日隙中尘。
始觉人间何处、不纷纷。
病笑春先老，闲怜懒是真。
百般啼鸟苦撩人。
除却提壶此外、不堪闻。
世事从头减，秋怀彻底清。
夜深犹道枕边声。
试问清溪底事、不能平。
月到愁边白，鸡先远处鸣。
是中无有利和名。
因甚山前未晓、有人行。
此身长健。
还却功名愿。
枉读平生三万卷。
满酌金杯听劝。
男儿玉带金鱼。
能消几许诗书。
料得今宵醉也，两行红袖争扶。
诗书万卷。
合上明光殿。
案上文书看未遍。
眉里阴功早见。
十分竹瘦松坚。
看君自是长年。
若解尊前痛饮，精神便是神仙。
清溪奔快。
不管青山碍。
千里盘盘平世界。
更著溪山襟带。
古今陵谷茫茫。
市朝往往耕桑。
此地居然形胜，似曾小小兴亡。
不肯过江东。
玉帐匆匆。
至今草木忆英雄。
唱著虞兮当日曲，便舞春风。
儿女此情同。
往事朦胧。
湘娥竹上泪痕浓。
舜盖重瞳堪痛恨，羽又重瞳。
当年得意如芳草。
日日春风好。
拔山力尽忽悲歌。
饮罢虞兮从此、奈君何。
人间不识精诚苦。
贪看青青舞。
蓦然敛袂却亭亭。
怕是曲中犹带、楚歌声。
物盛还衰，眼看春叶秋萁。
贵贱交情，翟公门外人稀。
酒酣耳热，又何须、幽愤裁诗。
茂林修竹，小园曲迳疏篱。
秋以为期。
西风黄菊开时。
拄杖敲门，从他颠倒裳衣。
去年堪笑，醉题诗、醒后方知。
而今东望，心随去鸟先飞。
青山非不佳，未解留侬住。
赤脚踏沧浪，为爱清溪故。
朝来山鸟啼，劝上山高处。
我意不关渠，自要寻兰去。
宫粉厌涂娇额，浓妆要压秋花。
西真人醉忆仙家。
飞佩丹霞羽化。
十里芬芳未足，一亭风露先加。
杏腮桃脸费铅华。
终惯秋蟾影下。
有得许多泪。
又闲却、许多鸳被。
枕头儿、放处都不是。
旧家时、怎生睡。
更也没书来，那堪被、雁儿调戏。
道无书、却有书中意。
排几个、人人字。
记得同烧此夜香。
人在回廊。
月在回廊。
而今独自睚昏黄。
行也思量。
坐也思量。
锦字都来三两行。
千断人肠。
万断人肠。
雁儿何处是仙乡。
来也恓惶。
去也恓惶。
渠摄郡时事往年茏葱堂前路。
路上人夸通判雨。
去年拄杖过瓢泉，县吏垂头民笑语。
学窥圣处文章古。
清到穷时风味苦。
尊前老泪不成行，明日送君天上去。
山行日日妨风雨。
风雨晴时君不去。
墙头尘满短辕车，门外人行芳草路。
南城东野应联句。
好记琅玕题字处。
也应竹里著行厨，已向瓮头防吏部。
人间反覆成云雨。
凫雁江湖来又去。
十千一斗饮中仙，一百八盘天上路。
旧时枫叶吴江句。
今日锦囊无著处。
看封关外水云侯，剩按山中诗酒部。
好个主人家。
不问因由便去嗏。
病得那人妆晃了，巴巴。
系上裙儿稳也哪。
别泪没些些。
海誓山盟总是赊。
今日新欢须记取，孩儿，更过十年也似他。
隔户语春莺。
才挂帘儿敛袂行。
渐见凌波罗袜步，盈盈。
随笑随颦百媚生。
著意听新声。
尽是司空自教成。
今夜酒肠还道窄，多情。
莫放笼纱蜡炬明。
登山临水送将归。
悲莫悲兮生别离。
不用登临怨落晖。
昔人非。
惟有年年秋雁飞。
姚魏名流。
年年揽断，雨恨风愁。
解释春光，剩须破费，酒令诗筹。
玉肌红粉温柔。
更染尽、天香未休。
今夜簪花，他年第一，玉殿东头。
翡翠楼前芳草路。
宝马坠鞭曾驻。
最是周郎顾。
尊前几度歌声误。
望断碧云空日暮。
流水桃源何处。
闻道春归去。
更无人管飘红雨。
涂堂上，三鼓方醒。
国华赋词留别，席上和韵。
青涂，端仁堂名也宿酒醒时，算只有、清愁而已。
人正在、青涂堂上，月华如洗。
纸帐梅花归梦觉，莼羹鲈鲙秋风起。
问人生、得意几何时，吾归矣。
君若问，相思事。
料长在，歌声里。
这情怀只是，中年如此。
明月何妨千里隔，顾君与我何如耳。
向尊前、重约几时来，江山美。
章因及之投老空山，万松手种，政尔堪叹。
何日成阴，吾年有几，似见儿孙晚。
古来池馆，云烟草棘，长使后人凄断。
想当年、良辰已恨，夜阑酒空人散。
停云高处，谁知老子，万事不关心眼。
梦觉东窗，聊复尔耳，起欲题书简。
霎时风怒，倒翻笔砚，天也只教吾懒。
又何事，催诗雨急，片云斗暗。
一丘壑。
老子风流占却。
茅檐上、松月桂云，脉脉石泉逗山脚。
寻思前事错。
恼杀晨猿夜鹤。
终须是、邓禹辈人，锦绣麻霞坐黄阁。
长歌自深酌。
看天阔鸢飞，渊静鱼跃。
西风黄菊芗喷薄。
怅日暮云合，佳人何处，纫兰结佩带杜若。
入江海曾约。
遇合。
事难托。
莫系磬门前，荷蕢人过，仰天大笑冠簪落。
待说与穷达，不须疑著。
古来贤者，进亦乐，退亦乐。
饭蔬饮水，客莫嘲吾拙。
高处看浮云，一丘壑、中间甚乐。
功名妙手，壮也不如人，今老矣，尚何堪，堪钓前溪月。
病来止酒，辜负虚鹚杓。
岁晚念平生，待都与、邻翁细说。
人间万事，先觉者贤乎，深雪里，一枝开，春事梅先觉。
倾国无媒，入宫见妒，古来颦损蛾眉。
看公如月，光彩众星稀。
袖手高山流水，听群蛙、鼓吹荒池。
文章手，直须补衮，藻火粲宗彝。
痴儿。
公事了，吴蚕缠绕，自吐余丝。
幸一枝粗稳，三径新治。
且约湖边风月，功名事、欲使谁知。
都休问，英雄千古，荒草没残碑。
西崦斜阳，东江流水，物华不为人留。
铮然一叶，天下已知秋。
屈指人间得意，问谁是、骑鹤扬州。
君知我，从来雅意，未老已沧州。
无穷身外事，百年能几，一醉都休。
恨儿曹抵死，谓我心忧。
况有溪山杖屦，阮籍辈、须我来游。
还堪笑，机心早觉，海上有惊鸥。
花知否，花一似何郎。
又似沈东阳。
瘦棱棱地天然白，冷清清地许多香。
笑东君，还又向，北枝忙。
著一阵、霎时间底雪。
更一个、缺些儿底月。
山下路，水边墙。
风流怕有人知处，影儿守定竹旁厢。
且饶他，桃李趁，少年场。
君听取，尺布尚堪缝。
斗粟也堪舂。
人间朋友犹能合，古来兄弟不相容。
棣华诗，悲二叔，吊周公。
长叹息、脊令原上急。
重叹息、豆萁煎正泣。
形则异，气应同。
周家五世将军后，前江千载义居风。
看明朝，丹凤诏，紫泥封。
乱云扰扰水潺潺。
笑溪山。
几时闲。
更觉桃源，人去隔仙凡。
万壑千岩楼外雪，琼作树，玉为栏。
倦游回首且加餐。
短篷寒。
画图间。
见说娇颦，拥髻待君看。
二月东湖湖上路，官柳嫩，野梅残。
路傍人怪问，此隐者、姓陶不。
甚黄菊如云，朝吟暮醉，唤不回头。
纵无酒成怅望，只东篱、搔首亦风流。
与客朝餐一笑，落英饱便归休。
古来尧舜有巢由。
江海去悠悠。
待说与佳人，种成香草，莫怨灵修。
我无可无不可，意先生、出处有如丘。
闻道问津人过，杀鸡为黍相留。
旧时楼上客，爱把酒、向南山。
笑白发如今，天教放浪，来往其间。
登楼更谁念我，却回头、西北望层栏。
云雨珠帘画栋，笙歌雾鬓云鬟。
近来堪入画图看。
父老愿公欢。
甚拄笏悠然，朝来爽气，正尔相关。
难忘使君后日，便一花一草报平安。
与客携壶且醉，雁飞秋影江寒。
可怜今夕月，向何处、去悠悠。
是别有人间，那边才见，光影东头。
是天外空汗漫，但长风、浩浩送中秋。
飞镜无根谁系，嫦娥不嫁谁留。
谓洋海底问无由。
恍惚使人愁。
怕万里长鲸，纵横触破，玉殿琼楼。
虾蟆故堪浴水，问云何、玉兔解沈浮。
若道都齐无恙，云何渐渐如钩。
广事赋以寄之故将军、饮罢夜归来，长亭解雕鞍。
恨灞陵醉尉，匆匆未识，桃李无言。
射虎山横一骑，裂石响惊弦。
落托封侯事，岁晚田间。
谁向桑麻杜曲，要短衣匹马，移住南山。
看风流慷慨，谈笑过残年。
汉开边、功名万里，甚当时、健者也曾闲。
纱窗外、斜风细雨，一障轻寒。
方人也实施字相公倦台鼎，要伴赤松游。
高牙千里东下，笳鼓万貔貅。
试问东山风月，更著中年丝竹，留得谢公不。
孺子宅边水，云影自悠悠。
占古语，方人也，正黑头。
穹龟突兀千丈，石打玉溪流。
金印沙堤时节，画栋珠帘云雨，一醉早归休。
贱子亲再拜，西北有神州。
我亦卜居者，岁晚望三闾。
昂昂千里，泛泛不作水中凫。
好在书携一束，莫问家徒四壁，往日置锥无。
借车载家具，家具少於车。
舞乌有，歌亡是，饮子虚。
二三子者爱我，此外故人疏。
幽事欲论谁共，白鹤飞来似可，忽去复何如。
众鸟欣有托，吾亦爱吾庐。
四坐且勿语，听我醉中吟。
池塘春草未歇，高树变鸣禽。
鸿雁初飞江上，蟋蟀还来床下，时序百年心。
谁要卿料理，山水有清音。
欢多少，歌长短，酒浅深。
而今已不如昔，后定不如今。
闲处直须行乐，良夜更教秉烛，高曾惜分阴。
白发短如许，黄菊倩谁簪。
觅句如东野。
想钱塘、风流处士，水仙祠下。
更隐小孤烟浪里，望断彭郎欲嫁。
是一色、空濛难画。
谁解胸中吞云梦，试呼来、草赋看司马。
须更把，上林写。
鸡豚旧日渔樵社。
问先生、带湖春涨，几时归也。
为爱琉璃三万顷。
正卧水亭烟榭。
对玉塔、微澜深夜。
雁鹜如云休报事，被诗逢敌手皆勍者。
春草梦，也宜夏。
绿树听鹈鴂。
更那堪、鹧鸪声住，杜鹃声切。
啼到春归无寻处，苦恨芳菲都歇。
算未抵、人间离别。
马上琵琶关塞黑，更长门、翠辇辞金阙。
看燕燕，送归妾。
将军百战身名裂向河梁、回头万里，故人长绝。
易水萧萧西风冷，满座衣冠似雪。
正壮士、悲歌未彻。
啼鸟还知如许恨，料不啼清泪长啼血。
谁共我，醉明月。
意溪山欲援例者，遂作数语，庶几仿佛渊明思亲友之意云甚矣吾衰矣。
怅平生、交游零落，只今余几。
白发空垂三千丈，一笑人间万事。
问何物、能令公喜。
我见青山多妩媚，料青山、见我应如是。
情与貌，略相似。
一尊搔首东窗里。
想渊明、停云诗就，此时风味。
江左沈酣求名者，岂识浊醪妙理。
回首叫、云飞风起。
不恨古人吾不见，恨古人、不见吾狂耳。
知我者，二三子。
我见君来，顿觉吾庐，溪山美哉。
怅平生肝胆，都成楚越，只今胶漆，谁是陈雷。
搔首踟蹰，爱而不见，要得诗来渴望梅。
还知否，快清风入手，日看千回。
直须抖擞尘埃。
人怪我柴门今始浚攥踏破苍苔。
岂有文章，谩劳车马，待唤青刍白饭来。
君非我，任功名意气，莫恁徘徊。
杯汝来前，老子今朝，点检形骸。
甚长年抱渴，咽如焦釜，于今喜睡，气似奔雷。
汝说刘伶，古今达者，醉后何妨死便埋。
浑如此，叹汝於知已，真少恩哉。
更凭歌舞为媒。
算合作平居鸩毒猜。
况怨无大小，生於所爱，物无美恶，过则为灾。
与汝成言，勿留亟退，吾力犹能肆汝杯。
杯再拜，道麾之即去，招则须来。
杯汝知乎，酒泉罢侯，鸱夷乞骸。
更高阳入谒，都称齑臼，杜康初筮，正得云雷。
细数从前，不堪余恨，岁月都将麹蘖埋。
君诗好，似提壶却劝，沽酒何哉。
君言病岂无媒。
似壁上雕弓蛇暗猜。
记醉眠陶令，终全至乐，独醒屈子，未免沈灾。
欲听公言，惭非勇者，司马家儿解覆杯。
还堪笑，借今宵一醉，为故人来。
蜗角斗争，左触右蛮，一战连千里。
君试思、方寸此心微。
总虚空、并包无际。
喻此理。
何言泰山毫末，从来天地一稊米。
嗟大少相形，鸠鹏自乐，之二虫又何知。
记跖行仁义孔丘非。
更殇乐长年老彭悲。
火鼠论寒，冰蚕语热，定谁同异。
噫。
贵贱随时。
连城才换一羊皮。
谁与齐万物，庄周吾梦见之。
正商略遗遍，翩然顾笑，空堂梦觉题秋水。
有客问洪河，百川灌雨，湿流不辨涯涘。
於是焉河伯欣然喜。
以天下之美尽在己。
渺沧溟望洋东视。
逡巡向若惊叹，谓我非逢子。
大方达观之家，未免长见，犹然笑耳。
北堂之水几何其。
但清溪一曲而已。
一壑自专，五柳笑人，晚乃归田里。
问谁知、几者动之微。
望飞鸿、冥冥天际。
论妙理。
浊醪正堪长醉。
从今自酿躬耕米。
嗟美恶难齐，盈虚如代，天耶何必人知。
试回头五十九年非。
似梦里欢娱觉来悲。
夔乃怜蚿，谷亦亡羊，算来何异。
嘻。
物讳穷时。
丰狐文豹罪因皮。
富贵非吾愿，皇皇乎欲何之。
正万籁都沈，月明中夜，心弥万里清如水。
即自觉神游，归来坐对，依稀淮岸江浚。
看一时鱼鸟忘情喜。
曾我已忘机更忘己。
又何会物我相视。
非会濠梁遗意，要是吾非子。
但教河伯、休惭海若，大小均为水耳。
世间喜愠更何其。
笑先生三仕三已。
为沽美酒，过溪来、谁道幽人难致。
更觉元龙楼百尺，湖海平生豪气。
自叹年来，看花索句，老不如人意。
东风归路，一川松竹如醉。
怎得身似庄周，梦中蝴蝶，花底人间世。
记取江头三月暮，风雨不为春计。
万斛愁来，金貂头上，不抵银瓶贵。
无多笑我，此遍聊当宾戏。
富贵不须论，公应自有。
且把新词祝公寿。
当年仙桂，父子同攀希有。
人言金殿上，他年又。
冠冕在前，周公拜手。
同日催班鲁公后。
此时人羡，绿鬓朱颜依旧。
亲朋来贺喜，休辞酒。
七十古来稀，未为稀有。
须是荣华更长久。
满床靴笏，罗列儿孙新妇。
精神浑是个，西王母。
遥想画堂，两行红袖。
妙舞清拥前后。
大男小女，逐个出来为寿。
一个一百岁，一杯酒。
无处著春光。
天上飞来诏十行。
父老欢呼童稚舞，前江。
千载周家孝义乡。
草木尽芬芳。
更觉溪头水也香。
我道乌头门侧畔，诸郎。
准备他年尽锦堂。
绿涨连云翠拂空。
十分风月处，著衰翁。
垂杨影断岸西东。
君恩重，教且种芙蓉。
十里水晶宫。
有时骑马去，笑儿童。
殷勤却谢打头风。
船儿住，且醉浪花中。
落花时节，杜鹃声里送君归。
未消文字湘累。
只怕蛟龙云雨，后会涉难期。
更何人念我，老大伤悲。
已而已而。
算此意、只君知。
记取岐亭买酒，云洞题诗。
争如不见，才相见、便有别离时。
千里月、两地相思。
落星万点，一天宝焰下层霄。
人间叠作仙鳌。
最爱金莲侧畔，红粉袅花梢。
更鸣黾击鼓，喷玉吹箫。
曲江画桥。
记花月、可怜宵。
想见闲愁未了，宿酒才消。
东风摇荡，似杨柳、十五女儿腰。
人共柳、那个无聊。
好雨当春。
要趁归耕。
况而今、已是清明。
小窗坐地，侧听檐声。
恨夜来风，夜来月，夜来云。
花絮飘零。
莺燕丁宁。
怕妨侬、湖上闲行。
天心肯后，费甚心情。
放霎时阴，霎时雨，霎时晴。
白露园蔬。
碧水溪鱼。
笑先生、网钓还锄。
小窗高卧，风展残书。
看北山移，盘谷序，辋川图。
白饭青刍。
赤脚长须。
客来时、酒尽重沽。
听风听雨，吾爱吾庐。
笑本无心，刚自瘦，此君疏。
昨日春如，十三女儿学绣。
一枝枝、不教花瘦。
甚无情，便下得，雨僝风僽。
向园林、铺作地衣红绉。
而今春似，轻薄荡子难久。
记前时、送春归后。
把春波，都酿作，一江春酎。
约清愁、杨柳岸边相候。
春色难留，酒杯常浅。
把旧恨、新愁相间。
五更风，千里梦，看飞红几片。
这般庭院。
几许风流，几般娇懒。
问相见、何如不见。
燕飞忙，莺语乱。
恨重帘不卷。
翠屏平远。
几个相知可喜。
才厮见、说山说水。
颠倒烂熟只这是。
怎奈向，一回说，一回美。
有个尖新底。
说底话、非名即利。
说得口干罪过你。
且不罪，俺略起，去洗耳。
身世酒杯中。
万事皆空。
古来三五个英雄。
雨打风吹何处是，汉殿秦宫。
梦入少年丛。
歌舞匆匆。
老僧夜半误鸣钟。
惊志西窗眠不得，卷地西风。
春水。
千里。
孤舟浪起。
梦携西子。
觉来村巷夕阳斜。
几家。
短墙红杏花。
晚云做造些儿雨。
折花去。
岸上谁家女。
太狂颠。
那岸边。
柳绵。
被风吹上天。
万事云烟忽过，一身浦柳先衰。
而今何事最相宜。
宜醉宜游宜睡。
早趁催科了纳，更量出入收支。
乃翁依旧管些儿。
管竹管山管水。
少年不识愁滋味，爱上层楼。
爱上层楼。
为赋新词强说愁。
而今识尽愁滋味，欲说还休。
欲说还休。
却道天凉好个秋。
少日春风满眼，而今秋叶辞柯。
便好消磨心下事，莫忆寻常醉后歌。
可怜白发多。
明日扶头颠倒，倩谁伴舞婆娑。
我定思君拚瘦损，君不思兮可奈何。
天寒将息呵。
莫望中州叹黍离。
元和圣德要君诗。
老去不堪谁似我。
归卧。
青山活计费寻思。
谁筑诗墙高十丈。
直上。
看君斩将更搴旗。
歌舞正浓还有语。
记取。
须髯不似少年时。
春已归来，看美人头上，袅袅春幡。
无端风雨，未肯收尽余寒。
年时燕子，料今宵、梦到西园。
浑未办、黄柑荐酒，更传青韭堆盘。
却笑东风从此，便薰梅染柳，更没些闲。
闲时又来镜里，转变朱颜。
清愁不断，问何人、曾解连环。
生怕见、花开花落，朝来塞雁先还。
爱。
不数日，风雨摧败殆尽。
意有感，因效介庵体为赋，且以菖蒲绿名之。
丙辰岁三月三日也山下千林花太俗。
山上一枝看不足。
春风正在此花边，菖蒲自蘸清溪绿。
与花同草木。
问谁风雨瓢零速。
莫怨歌，夜深岩下，惊动白云宿。
病怯残年频自卜。
老爱遗编难细读。
苦无妙手画於菟，人间雕刻真成鹄。
梦中人似玉。
觉来更忆腰如束。
许多愁，问君有酒，何不日丝竹。
古道行人来去，香红满树，风雨残花。
望断青山，高处都被云遮。
客重来、风流觞咏，春已去、光景桑麻。
苦无多，一条垂柳，两个啼鸦。
人家。
疏疏翠竹，阴阴绿树，浅浅寒沙。
醉兀篮舆，夜来豪饮太狂些。
到如今、都齐醒却，只依旧、无奈愁何。
试听呵。
寒食近也，且住为佳。
一自酒情诗兴懒，舞裙歌扇阑珊。
好天良夜月团团。
杜陵真好事，留得一钱看。
岁晚人欺程不识，怎教阿堵留连。
杨花榆荚雪漫天。
从今花影下，只看绿苔圆。
鼓子花开春烂漫，荒园无限思量。
今朝拄杖过西乡。
急呼桃叶渡，为看牡丹忙。
不管昨宵风雨横，依然红紫成行。
白头陪奉少年场。
一枝簪不住，推道帽檐长。
三三两两谁家女。
听取鸣禽枝上语。
提壶沽酒已多时，婆饼焦时须早去。
醉中忘却来时路。
借问行人家住处。
只寻古庙那边行，更过溪南乌桕树。
散发披襟处，浮瓜沈李杯。
涓涓流水细侵阶。
凿个池儿，唤个月儿来。
画栋频摇动，红葵尽倒开。
斗匀红粉照香腮。
有个人人，把做镜儿猜。
更休说。
便是个、住世观音菩萨。
甚今年、容貌八十岁，见底道、才十八。
莫献寿星香烛。
莫祝灵龟椿鹤。
只消得、把笔轻轻去，十字上、添一撇。
桃李风前多妩媚，杨柳更温柔。
唤取笙歌烂熳游。
且莫管闲愁。
好趁春晴连夜赏，雨便一春休。
草草杯盘不要收。
才晓便扶头。
聚散匆匆不偶然。
二年遍历楚山川。
但将痛饮酬风月，莫放离歌入管弦。
萦绿带，点青钱。
东湖春水碧连天。
明朝放我东归去，后夜相思月满船。
翰墨诸君久擅场。
胸中书传许多香。
苦无丝竹衔杯乐，却看龙蛇落笔忙。
闲意思，老风光。
酒徒今有几高阳。
黄花不怯秋风冷，只怕诗人两鬓霜。
万事纷纷一笑中。
渊明把菊对秋风。
细看爽气今犹在，惟有南山一似翁。
情味好，语言工。
三贤高会古来同。
谁知止酒停云老，独立斜阳数过鸿。
点尽苍苔色欲空。
竹篱茅舍要诗翁。
花余歌舞欢娱外，诗在经营惨淡中。
听软语，笑衰容。
一枝斜坠翠鬟松。
浅颦轻笑谁堪醉，看取萧然林下风。
病绕梅花酒不空。
齿牙牢在莫欺翁。
恨无飞雪青松畔，却放疏花翠叶中。
冰作骨，玉为容。
当年宫额鬓云松。
直须烂醉烧银烛，横笛难堪一再风。
句里春风正剪裁。
溪山一片画图开。
轻鸥自趁虚船去，荒犬还迎野妇回。
松菊竹，翠成堆。
要擎残雪斗疏梅。
乱鸦毕竟无才思，时把琼瑶蹴下来。
石壁云积渐高。
溪声绕屋几周遭。
自从一两花零乱，却爱微风草动摇。
呼玉友，荐溪毛。
殷勤野老苦相邀。
杖藜忽避行人去，认是翁来却过桥。
自古高人最可嗟。
只因疏懒取名多。
居山一似庚桑楚，种树真成郭橐驼。
云子饭，水晶瓜。
林间携客更烹茶。
君归休矣吾忙甚，要看蜂儿趁晚衙。
掩鼻人间臭腐场。
古来惟有酒偏香。
自从归住云烟畔，直到而今歌舞忙。
呼老伴，共秋光。
黄花何事避重阳。
要知烂熳开时节，直待西风一夜霜。
谁共春光管日华。
朱朱纷纷野蒿花。
闲愁投老无多子，酒病而今较减些。
山远近，路横斜。
正无聊处管弦哗。
去年醉处犹能记，细数溪边第几家。
占断雕栏只一株。
春风费尽几工夫。
天香夜染衣犹湿，国色朝酣酒未苏。
娇欲语，巧相扶。
不妨老斡自扶疏。
恰如翠幕高堂上，来看红衫百子图。
翠盖牙签几百株。
杨家姊妹夜游初。
五花结队香如雾，一朵倾城醉未苏。
闲小立，困相扶。
夜来风雨有情无。
愁红惨绿今宵看，却似吴宫教阵图。
浓紫深红一画图。
中间更著玉盘盂。
先裁翡翠装成盖，更点胭脂染透酥。
香潋滟，锦模糊。
主人长得醉工夫。
莫携弄玉栏边去，羞得花枝一朵无。
老病那堪岁月侵。
霎时光景值千金。
一生不负溪山债，百药难治书史淫。
随巧拙，任浮沈。
人无同处面如心。
不妨旧事从头记，要写行藏入笑林。
鸡鸭成群晚不收。
桑麻长过屋山头。
有何不可吾方羡，要底都无饮便休。
新柳树，旧沙洲。
去年溪打那边流。
自言此地生儿女，不嫁金家即聘周。
不向长安路上行。
却教山寺厌逢迎。
味无味处求吾乐，材不材间过此生。
宁作我，岂其卿。
人间走遍却归耕。
一松一竹真朋友，山鸟山花好弟兄。
是处移花是处开。
古今兴废几池台。
背人翠羽偷鱼去，抱蕊黄须趁蝶来。
掀老瓮，拨新醅。
客来且尽两三杯。
日高盘馔供何晚，市远鱼鲑买未回。
寸步人间百尺楼。
孤城春水一沙鸥。
天风吹树几时休。
突兀趁人山石狠，朦胧避路野花羞。
人家平水庙东头。
细听春山杜宇啼。
一声声是送行诗。
朝来白鸟背人飞。
对郑子真岩石卧，趁陶元亮菊花期。
而今堪诵北山移。
草木於人也作疏。
秋来咫尺共荣枯。
空山晚翠孰华余。
孤竹君穷犹抱节，赤松子嫩已生须。
主人相爱肯留无。
艳杏夭桃两行排。
莫携歌舞去相催。
次第未堪供醉眼，去年栽。
春意才从梅里过，人情都向柳边来。
咫尺东家还又有，海棠开。
酒面低迷翠被重。
黄昏院落月朦胧。
堕髻啼妆孙寿醉，泥秦宫。
试问花留春几日，略无人管雨和风。
瞥向绿珠楼下见，坠残红。
疆欲加餐竟未佳。
只宜长伴病僧斋。
心似风吹香篆过，也无灰。
山上朝来云出岫，随风一去未曾回。
次第前村行雨了，合归来。
新葺茅檐次第成。
青山恰对小窗横。
去年曾共燕经营。
病怯杯盘甘止酒，老依香火苦翻经。
夜来依旧管弦声。
花向今朝粉面匀。
柳因何事翠眉颦。
东风吹雨细於尘。
自笑好山如好色，只今怀树更怀人。
闲愁闲恨一番新。
台倚崩崖玉灭瘢。
青山却作捧心颦。
远林烟火几家村。
引入沧浪鱼得计，展成寥阔鹤能言。
几时高处见层轩。
总把平生入醉乡。
大都三万六千场。
今古悠悠多少事，莫思量。
微有寒些春雨好，更无寻处野花香。
年去年来还又笑，燕飞忙。
曲水流觞，赏心乐事良辰。
兰蕙光风，转头天气还新。
明眸皓齿，看江头、有女如云。
折花归去，绮罗陌上芳尘。
能几多春。
试听啼鸟殷勤。
览物兴怀，向来哀乐纷纷。
且题醉墨，似兰亭、列序时人。
后之览者，又将有感斯文。
漫天春雪来，才抵梅花半。
最爱雪边人，楚些裁成乱。
雪儿偏解歌，只要金杯满。
谁道雪天寒，翠袖阑干暖。
去年燕子来，帘幕深深处。
香径得泥归，都把琴书污。
今年燕子来，谁听呢喃语。
不见卷帘人，一阵黄昏雨。
人面不如花面。
花到开时重见。
独倚小阑干。
许多山。
落叶西风时候。
人共青山都瘦。
说道梦阳台。
几曾来。
晚花露叶风条。
燕飞高。
行过长廊西畔、小红桥。
歌再起，人再舞，酒才消。
更把一杯重劝、摘樱桃。
年年团扇怨秋风。
愁绝宝杯空。
山下卧龙丰度、台前戏马英雄。
而今休矣，花残人似，人老花同。
莫怪东篱韵减，只今丹桂香浓。
夜深残月过山房。
睡觉北窗凉。
起绕中庭独步，一天星斗文章。
朝来客话，山林钟鼎，那处难忘。
君向沙头细问，白鸥知我行藏。
芳草绿萋萋。
断肠绝浦相思。
山头人望翠云旗。
蕙香佳酒君归。
惆怅画檐双燕舞。
东风吹散灵雨。
香火冷残箫鼓。
斜阳门外今古。
一轮秋影转金波。
飞镜又重磨。
把酒问姮娥。
被白发、欺人奈何。
乘风好去，长空万里，直下看山河。
斫去桂婆娑。
人道是、清光更多。
少年痛饮。
忆向吴江醒。
明月团圆高树影。
十里蔷薇水冷。
大都一点宫黄。
人间直恁芳芬。
怕是九天风露，染教世界都香。
东园向晓。
阵阵西风好。
唤起仙人金小小。
翠羽玲珑装了。
一枝枕畔开时。
罗帏翠幕低垂。
恁地十分遮护，打窗早有蜂儿。
春宵睡重。
梦里还相送。
枕畔起寻双玉凤。
半日才知是梦。
一从卖翠人还。
又无音信经年。
却把泪来做水，流也流到伊边。
旌旗依旧长亭路。
尊前试点莺花数。
何处捧心颦。
人间别样春。
功名君自许。
少日闻鸡舞。
诗句到梅花。
春风十万家。
时籍中有放自便者。
画楼影蘸清溪水。
歌声响彻行云里。
帘幕燕双双。
绿杨低映窗。
曲中特地误。
要试周郎顾。
醉里客魂消。
春风大小乔。
万金不换囊中术。
上医元自能医国。
软语到更阑。
綈袍范叔寒。
江头杨柳路。
马踏春风去。
快趁两三杯。
河豚欲上来。
看灯元是菩提叶。
依然曾说菩提法。
法似一灯明。
须叟千万灯。
灯边花更满。
谁把空花散。
说与病维摩。
而今天女歌。
赵茂中扶病携歌者来。
游人占却岩中屋。
白云只向檐头宿。
谁解探玲珑。
青山十里空。
松篁通一径。
噤嘇山花冷。
今古几千年。
西乡小有天。
葛巾自向沧浪濯。
朝来洒酒那堪著。
高树莫鸣蝉。
晚凉秋水眠。
竹床能几尺。
上有华胥国。
山上咽飞泉。
梦中琴断弦。
八难之辞莫炼丹难。
黄河可塞，金可成难。
休辟谷难。
吸风饮露，长忍饥难。
劝君莫远游难。
何处有、西王母难。
休采药难。
人沈下土，我上天难。
梁、曰齐泽、曰严濑，为四图，属予赋词。
予谓蜀君平之高，扬子云所谓虽隋和何以加诸者，班孟坚独取子云所称述为王贡诸传序引，不敢以其姓名列诸传，尊之也。
故予谓和之当并图君平像，置之四图之间，庶几严氏之高节者备焉。
作乳燕飞词使歌之濮上看垂钓。
更风流、羊裘泽畔，精神孤矫。
楚汉黄金公卿印，比著渔竿谁小。
但过眼、才堪一笑。
惠子焉知濠梁乐，望桐江、千丈高台好。
烟雨外，几鱼鸟。
古来如许高人少。
细平章、两翁似与，巢由同调。
已被尧知方洗耳，毕竟尘污人了。
要名字、人间如扫。
我爱蜀庄沈冥者，解门前、不使徵书到。
君为我，画三老。
逸气轩眉宇。
似王良、轻车熟路，骅骝欲舞。
我觉君非池中物，咫尺蛟龙云雨。
时与命、犹须天付。
兰佩芳菲无人问，叹灵均、欲向重华诉。
空壹郁，共谁语。
儿曹不料扬雄赋。
怪当年、甘泉误说，青葱玉树。
风引船回沧溟阔，目断三山伊阻。
但笑指、吾庐何许。
门外苍官千百辈，尽堂堂、八尺须髯古。
谁载酒，带湖去。
路入门前柳。
到君家、悠然细说，渊明重九。
岁晚凄其无诸葛，惟有黄花入手。
更风雨、东篱依旧。
斗顿南山高如许，是先生、拄杖归来后。
山不记，何年有。
是中不减康庐秀。
倩西风、为君唤起，翁能来否。
鸟倦飞还平林去，云肯无心出岫。
剩准备、新诗几首。
欲辨忘言当年意，慨遥遥、我去羲农久。
天下事，可无酒。
曾与东山约。
为倏鱼、从容分得，清泉一勺。
堪笑高人读书处，多少松窗竹阁。
甚长被、游人占却。
万卷何言达时用，士方穷、早去声与人同乐。
新种得，几花药。
山头怪石蹲秋鹗。
俯人间、尘埃野马，孤撑高攫。
拄杖危亭扶未到，已觉云生两脚。
更换却、朝来毛发。
此地千年曾物化，莫呼猿、且自多招鹤。
吾亦有，一丘壑。
拄杖重来约。
对东风、洞庭张乐，满空箫勺。
巨海拨犀头角出，来向此山高阁。
尚两两、三三前却。
老我伤怀登临际。
问何方、可以平哀乐。
唯酒是，万金药。
劝君且作横空鹗。
便休论、人间腥腐，纷纷乌攫。
九万里风斯在下，翻覆云头雨脚。
更直上、昆仑濯发。
好卧长虹陂十里，是谁言、听取双黄鹤。
推翠影，浸云壑。
听我三章约。
有谈功、谈名者舞，谈经深酌。
作赋相如亲涤器，识字子云投阁。
算枉把、精神费却。
此曾不如公荣者，莫呼来、政尔妨人乐。
医俗士，苦无药。
当年众鸟看孤鹗。
意飘然、横空直把，曹吞刘攫。
老我山中谁来伴，须信穷愁有脚。
似剪尽、还生僧发。
自断此生天休问，倩何人、说与乘轩鹤。
吾有志，在沟壑。
高阁临江渚。
访层城、空余旧迹。
黯然怀古。
画栋珠帘当日事，不见朝云暮雨。
但遗意、西山南浦。
天宇修眉浮新绿，映悠悠、潭影长如故。
空有恨，奈何许。
王郎健笔夸翘楚。
到如今、落霞孤鹜，竞传佳句。
物换星移知几度，梦想珠歌翠舞。
为徙倚、兰干凝伫。
目断平芜苍波晚，快江风、一瞬澄襟暑。
谁共饮，有诗侣。
老来曾识渊明，梦中一见参差是。
觉来幽恨，停觞不御，欲歌还止。
白发西风，折要五斗，不应堪此。
问北窗高卧，东篱自醉，应别有、归来意。
须信此翁未死。
到如今、凛然生气。
吾侪心事，古今长在，高山流水。
富贵他年，直饶未免，也应无味。
甚东山何事，当时也道，为苍生起。
木末翠楼出，诗眼巧安排。
天公一夜，削出四面玉崔嵬。
畴昔此山安在，应为先生见挽，万马一时来。
白鸟飞不尽，却带夕阳回。
劝公饮，左手蟹，右手杯。
人间万事变灭，今古几池台。
君看庄生达者，犹对山林皋壤，哀乐未忘怀。
我老尚能赋，风月试追陪。
万事几时足，日月自西东。
无穷宇宙，人是一粟太仓中。
一葛一裘经岁，一钵一瓶终日，老子旧家风。
更著一杯酒，梦觉大槐宫。
记当年，哧腐鼠，叹冥鸿。
衣冠神武门外，惊倒几儿童。
休说须弥芥子，看取鹍鹏斥鷃，小大若为同。
君欲论齐物，须访一枝翁。
十里深窈窕，万瓦碧参差。
青山屋上，流水屋下绿横溪。
真得归来笑语，方是闲中风月，剩费酒边诗。
点检歌舞了，琴罢更围棋。
王家竹，陶家柳，谢家池。
知君勋业未了，不是枕流时。
莫向痴儿说梦，且作山人索价，颇怪鹤书迟。
一事定嗔我，已办北山移。
高马勿捶面，千里事难量。
长鱼变化云雨，无使寸鳞伤。
一壑一丘吾事，一斗一石皆醉，风月几千场。
须作猬毛磔，笔作剑锋长。
我怜君，痴绝似，顾长康。
纶巾羽扇颠倒，又似竹林狂。
解道澄江如练，准备停云堂上，千首买秋光。
怨调为谁赋，一斛贮槟榔。
秋水之约。
八月十四日，余卧病博山寺中，因用韵为谢，兼简子似我志在寥阔，畴昔梦登天。
摩挲素月，人世俯仰已千年。
有客骖麟并凤，云遇青山赤壁，相约上高寒。
酌酒援北斗，我亦虱其间。
少歌曰，神甚放，形则眠。
鸿鹄一再高举，天地睹方圆。
欲重歌兮梦觉，推枕惘然独念，人事义亏全。
有美人可语，秋水隔娟娟。
看公风骨，似长松磊落，多生奇节。
世上儿曹都蓄缩，冻芋旁堆秋瓞。
结屋溪头，境随人胜，不是江山别。
紫云如阵，妙歌争唱新阕。
尊酒一笑相逢，与公臭味，菊茂兰须悦。
天上四时调玉烛，万事宜询黄发。
看取东归，周家叔父，手把元龟说。
祝公长似，十分今夜明月。
龙山何处，记当年高会，重阳佳节。
谁与老兵供一笑，落帽参军华发。
莫倚忘怀，西风也曾，点检尊前客。
凄凉今古，眼中三两飞蝶。
须信采菊东篱，高情千载，只有陶彭泽。
爱说琴中如得趣，弦上何劳声切。
试把空杯，翁还肯道，何必杯中物。
临风一笑，请翁同醉今夕。
君诗好处，似邹鲁儒家，还有奇节。
下笔如神强压韵，遗恨都无毫发。
炙手炎来，掉头冷去，无限长安客。
丁宁黄菊，未消勾引蜂蝶。
天上绛阙清都，听君归去，我自癯山泽。
人道君才刚百炼，美玉都成泥切。
我爱风流，醉中颠倒，丘壑胸中物。
一杯相属，莫孤风月今夕。
曲水流觞，赏心乐事良辰。
今几千年，风流禊事如新。
明眸皓齿，看江头、有风流禊事如新。
明眸皓齿，看江头、有女如云。
折花归去，绮罗陌上芳尘。
丝竹纷纷。
杨花飞鸟衔巾。
争似群贤，茂林修竹兰亭。
一觞一咏，亦足以畅叙幽情。
清欢未了，不如留住青春。
种豆南山，零落一顷为萁。
几晚渊明，也吟草盛苗稀。
风流划地，向尊前、采菊题诗。
悠然忽见，此山正绕东篱。
千载襟期。
高情想像当时。
小阁横空，朝来翠扑人衣。
是中真趣，问骋怀、游目谁知。
无心出岫，白云一片孤飞。
龙泉佳处，种花满县却东归。
腰间玉若金累。
须信功名富贵，长与少年期。
怅高山流水，古调今悲。
卧龙暂而。
算天上、有人知。
最好五十学易，三百遍诗。
男儿事业，看一日、须有致君时。
端的了、休更寻思。
簟铺湘竹帐垂纱。
醉眠些。
梦天涯。
一枕惊回，水底沸鸣蛙。
借问喧天成鼓吹，良自，为官哪。
心空喧静不争多。
病维摩。
意云何。
扫地烧香，且看散天花。
斜日绿阴枝上噪，还又问，是蝉么。
两轮屋角走如梭。
太忙些。
怎禁他。
拟倩何人，天上劝羲娥。
何似从容来小住，倾美酒，听高歌。
人生今古不须磨。
积教多。
似尘沙。
未必坚牢，划地事堪嗟。
漫道长生学不得，学得后，待如何。
甲子相高，亥首曾疑，绛县老人。
看长身玉立，鹤般风度，方颐须磔，虎样精神。
文烂卿云，诗凌鲍谢，笔势骎骎更右军。
浑余事，羡仙都梦觉，金阙名存。
门前父老忻忻。
焕奎阁新褒诏语温。
记他年帷幄，须依日月，只今剑履，快上星辰。
人道阴功，天教多寿，看到貂蝉七叶孙。
君家里，是几枝丹桂，几树灵椿。
暑风凉月。
爱亭亭无数，绿衣持节。
掩冉如羞，参差似妒，拥出芙渠花发。
步衬潘娘堪恨，貌比六郎谁洁。
添白鹭，晚晴时，公子佳人并列。
休说。
搴木末。
当日灵均，恨与君王别。
心阻媒劳，交疏怨极，恩不甚兮轻绝。
千古离骚文字，芳至今犹未歇。
都休问，但千杯快饮，露荷翻叶。
怪底寒梅，一枝雪里，直恁愁绝。
问讯无言，依稀似妒，天上飞英白。
江山一夜，琼瑶万顷，此段如何妒得。
细看来，风流添得，自家越样标格。
晓来楼上，对花临镜，学作半妆宫额。
著意争妍，那知却有，人妒花颜色。
无情休问，许多般事，且自访梅踏雪。
待行过溪桥，夜半更邀素月。
烈日秋霜，忠肝义胆，千载家谱。
得姓何年，细参辛字，一笑君听取。
艰辛做就，悲辛滋味，总是辛酸辛苦。
更十分，向人辛辣，椒桂捣残堪吐。
世间应有，芳甘浓美，不到吾家门户。
比著儿曹，累累却有，金印光垂组。
付君此事，从今直上，休忆对床风雨。
但赢得，靴纹绉面，记余戏语。
书不借出万里康成西走蜀。
药市船归书满屋。
有时光彩射星躔，何人汗简雠天禄。
好之宁有足。
请看良买藏金玉。
记斯文，千年未丧，四壁闻丝竹。
试问辛勤携一束。
何似牙签三万轴。
古为不作借人痴，有朋只就云窗读。
忆君清梦熟。
觉来笑我便便腹。
倚危楼，人间何处，扫地八风曲。
片帆何太急。
望一点须臾，去天咫尺。
舟人好看客。
似三峡风涛，嵯峨剑戟。
溪南溪北。
正遐想、幽人泉石。
看渔樵、指点危楼，却羡舞筵歌席。
叹息。
山林钟鼎，意倦情迁，本无欣戚。
转头陈迹。
飞鸟外，晚烟碧。
问谁怜旧日，南楼老子，最爱月明吹笛。
到而今、扑面黄尘，欲归未得。
贵贱偶然，浑似随风帘幌，篱落飞花。
空使儿曹，马上羞面频遮。
向空江、谁捐玉佩，寄离恨、应折疏麻。
暮云多。
佳人何处，数尽归鸦。
侬家。
生涯蜡屐，功名破甑，交友搏沙。
往日曾论，渊明似胜卧龙些。
记从来、人生行乐，休更问、日饮亡何。
快斟呵。
裁诗未稳，得酒良佳。
我对君侯，长怪见、两眉阴德。
更长梦、玉皇金阙，姓名仙籍。
旧岁炊烟浑欲断，被公扶起千人活。
算胸中、除却五车书，都无物。
溪左右，山南北。
花远近，云朝夕。
看风流杖屦，苍髯如戟。
种柳已成陶令宅，散花更满维摩室。
劝人间、且住五千年，如金石。
马上三年，醉帽吟鞭，锦囊诗卷长留。
怅溪山旧管，风月新收。
明便关河杳杳，去应日月悠悠。
笑千遍索价，未抵蒲萄，五斗凉州。
停云老子，有酒盈尊，琴书端可消忧。
浑未办、倾身一饱，淅米矛头。
心似伤弓塞雁，身如喘月吴牛。
晚天凉也，月明谁伴，吹笛南楼。
婆娑欲舞，怪青山欢喜。
分得清溪半篙水。
记平沙鸥鹭，落日渔樵，湘江上，风景依然如此。
东篱多种菊，待学渊明，酒兴诗情不相似。
十里涨春波，一棹归来，只做个、五湖范蠡。
是则是、一般弄扁舟，争知道，他家有个西子。
其盛，故未章有裂土分茅之句旧交贫贱，太半成新贵。
冠盖门前几行李。
看匆匆西笑，争出山来，凭谁问，小草何如远志。
悠悠今古事。
得丧乘除，暮四朝三又何异。
任掀天勋业，冠古文章，有几个、笙歌晚岁。
况满屋貂蝉未为荣，记裂土分茅，是公家世。
欲上高楼去避愁。
愁还随我上高楼。
经行几处江山改，多少亲朋尽白头。
归休去，去归休。
不成人总要封侯。
浮云出处元无定，得似浮云也自由。
一片归心拟乱云。
春来谙尽恶黄昏。
不堪向晚檐前雨，又待今宵滴梦魂。
炉烬冷，鼎香氛。
酒寒谁遣为重温。
何人柳外横双笛，客耳那堪不忍闻。
修竹翠罗寒，迟日江山暮。
幽迳无人独自芳，此恨知无数。
只共梅花语。
懒逐游丝去。
著意寻春不肯香，香在无寻处。
欲行且起行，欲坐重来坐。
坐坐行行有倦时，更枕闲书卧。
病是近来身，懒是从前我。
静扫瓢泉竹树阴，且恁随缘过。
红粉靓梳妆，翠盖低风雨。
占断人间六月凉，期月鸳鸯浦。
根底藕丝长，花里莲心苦。
只为风流有许愁，更衬佳人步。
身后功名，古来不换生前醉。
青鞋自喜。
不踏长安市。
竹外僧归，路指霜钟寺。
孤鸿起。
丹青手里。
剪破松江水。
遮素月，云外金蛇明灭。
翻树啼鸦声未彻。
雨声惊落叶。
宝蜡成行嫌热。
玉腕藕花谁雪。
流水高山弦断绝。
怒蛙声自咽。
山吐月。
画烛从教风灭。
一曲瑶琴才听彻。
金蕉三两叶。
骤雨身凉还热。
似欠舞琼歌雪。
近日醉乡音问绝。
有时清泪咽。
玉纤弹旧怨。
还敲绣屏面。
清歌目送西风雁。
雁行吹字断。
雁行吹字断。
夜深拜月，琐窗西畔。
但桂影、空阶满。
翠帏自掩无人见。
罗衣宽一半。
罗衣宽一半。
黄花谩说年年好。
也趁秋光老。
绿鬓不惊秋，若斗尊前，人好花堪笑。
蟠桃结子知多少。
家住三山岛。
何日跨归鸾，沧海飞尘，人世因缘了。
清词索笑。
莫厌银杯小。
应是天孙新与巧。
剪恨裁愁句好。
有人梦断关河。
小窗日饮亡何。
想见重帘不卷，泪痕滴尽湘娥。
灵皇醮罢。
福禄都来也。
试引鹓雏花树下。
断了惊惊怕怕。
从今日日聪明。
更宜潭妹嵩兄。
看取辛家铁柱，无灾无难公卿。
月明秋晓。
翠盖团团好。
碎剪黄金教恁小。
都著叶儿遮了。
折来休似年时。
小窗能有高低。
无顿许多香处，只消三两枝儿。
意其昌未艾也。
今天子即位，覃庆中外，命国朝勋臣子孙之无见仕者官之。
先是，朝廷屡语甄录元祐党籍家。
合是二者，先之应仕矣。
将告诸朝，行有日，请予作歌以赠。
属予避谤，持此戒甚力，不得如先之请。
又念先之与予游八年，日从事诗酒间，意相得欢甚，於其别也，何独能恝然。
顾先之长於楚词，而妙於琴，辄拟醉翁操，为之词以叙别。
毕时先之绾组东归，仆当买羊沽酒，先之为鼓一再行，以为山中盛事云长松。
之风。
如公。
肯余从。
山中。
人心与吾兮谁同。
湛湛千里之江。
上有枫。
噫，送子东。
望君之门兮九重。
女无悦已，谁适为容。
不龟手药，或一朝兮取封。
昔与游兮皆童。
我独穷兮今翁。
一鱼兮一龙。
劳心兮忡忡。
噫，命与时逢。
子取之食兮万钟。
秀骨青松不老，新词玉佩相磨。
灵槎准拟泛银河。
剩摘天星几个。
奠枕楼东风月，驻春亭上笙歌。
留君一醉意如何。
金印明年斗大。
鹅湖山下长亭路，明月临关。
明月临关。
几阵西风落叶干。
新词谁解裁冰雪，笔墨生寒。
笔墨生寒。
曾说离愁千万般。
勉之掷地刘郎玉斗，挂帆西子扁舟。
千古风流今在此，万里功名莫放休。
君王三百州。
燕雀岂知鸿鹄，貂蝉元出兜鍪。
却笑泸溪如斗大，肯把牛刀试手不。
寿君双玉瓯。
醉里挑灯看剑，梦回吹角连营。
八百里分麾下炙，五十弦翻塞外声。
沙场秋点兵。
马作的卢飞快，弓如霹雳弦惊。
了却君王天下事，赢得生前身后名。
可怜白发生。
左手把青霓，右手挟明月。
吾使丰隆前导，叫开阊阖。
周游上下，径入寥天一。
览县平声圃，万斛泉，千丈石。
钧天广乐，燕我瑶之席。
帝饮予觞甚乐，赐汝苍璧。
嶙峋突兀，正在一丘壑。
余马怀仆夫悲，下恍惚。
代对，意甚美矣。
翌日，为赋此词褒之也水纵横，山远近。
拄杖占千顷。
老眼羞将，水底看山影。
度教水动山摇，吾生堪笑，似此个、青山无定。
一瓢饮。
人问翁爱飞泉，来寻个中静。
绕屋声喧，怎做静中境。
我眠君且归休，维摩方丈，待天女、散花时问。
绿杨堤，青草渡。
花片水流去。
百舌声中，唤起海棠睡。
断肠几点愁红，啼痕犹在，多应怨、夜来风雨。
别情苦。
马蹄踏遍长亭，归期又成误。
帘卷青楼，回首在何处。
画梁燕子双双，能言能语，不解说、相思一句。
看君人物汉西都。
过吾庐。
笑谈初。
便说公卿，元自要通儒。
一自梅花开了后，长怕说，赋归欤。
而今别恨满江湖。
怎消除。
算何如。
杖屦当时，闻早放教疏。
今代故交新贵后，浑不寄，数行书。
既见之，乃独为是突兀而止也，大笑而去。
主人戏下一转语，为苍壁解嘲莫笑吾家苍壁小，棱层势欲摩空。
相知惟有主人翁。
有心雄泰华，无意巧玲珑。
天作高山谁得料，解嘲试倩扬雄。
君看当日仲尼穷。
从人贤子贡，自欲学周公。
记取年年为寿客，只今明月相随。
莫教弦管便生衣。
引壶觞自酌，须富贵何时。
入手清风词更好，细书白茧乌丝。
海山问我几时归。
枣瓜如可啖，直欲觅安期。
夜语南堂新瓦响，三更急雨珊珊。
交情莫作细沙团。
死生贫富际，试向此中看。
记取他年耆旧传，与君名字牵连。
清风一枕晚凉天。
觉来还自笑，此梦倩谁圆。
日日老莱衣。
更解风流蜡凤嬉。
膝上放教文度去，须知。
要使人看玉树枝。
剩记乃翁诗。
绿水红莲觅旧题。
归骑春衫花满路，相期。
来岁流觞曲水时。
故也。
余谓世无是事而有是理，乐所谓无，犹之有也。
戏作数语以明之有无一理谁差别。
乐令区区浑未达。
事言无处未尝无，试把所无凭理说。
伯夷饥采西山蕨。
何毕捣齑餐杵铁。
仲尼去卫又之陈，此是北车入鼠穴。
客来底事逢迎晚。
竹里鸣禽寻未见。
日高犹苦圣贤中，门外谁酣蛮触战。
多方为渴寻泉遍。
何日成阴松种满。
不辞长向水云来，只怕频烦鱼鸟倦。
何人半夜推山去。
四面浮云猜是汝。
常时相对两三峰，走遍溪头无觅处。
西风瞥起云横度。
忽见东南天一柱。
老僧拍手笑相夸，且喜青山依旧住。
青山不曾乘云去。
怕有愚公惊著汝。
人间踏地出租钱，借使移将无著处。
三星昨夜光移度。
妙语来题桥上柱。
黄花不插满头归，定倩白云遮且住。
少年才把笙歌盏。
夏日非长秋夜短。
因他老病不相饶，把好心情都做懒。
故人别后书来劝。
乍可停杯强吃饭。
云何相遇酒边时，却道达人须饮满。
君如九酝台粘盏。
我似茅柴风味短。
几时秋水美人来，长恐扁舟乘兴懒。
高怀自饮无人劝。
马有青刍奴白饭。
向来珠履玉簪人，颇觉斗量车载满。
狂歌击碎村醪盏。
欲舞还怜衫袖短。
身如溪上钓矶闲，心似道旁官堠懒。
山中有酒提壶劝。
好语多君堪鲊饭。
至今有句落人间，渭水西风黄叶满。
叹息频年廪未高。
新词空贺此丘遭。
遥知醉帽时时落，见说吟鞭步步摇。
干玉唾，秃锥毛。
只今明月费招邀。
最怜乌鹊南飞句，不解风流见二乔。
戏马台前秋雁飞。
管弦歌舞更旌旗。
要知黄菊清高处，不入当年二谢诗。
倾白酒，绕东篱。
只於陶令有心期。
明朝重九浑潇洒，莫使尊前欠一枝。
水荇参差动绿波。
一池蛇影噤群蛙。
因风野鹤饥犹舞，积雨山栀病不花。
名利处，战争多。
门前蛮角日干戈。
不知更有槐安国，梦觉南柯日未斜。
出处从来自不齐。
后车方载太公归。
谁知孤竹夷齐子，正向空山赋采薇。
黄菊嫩，晚香枝。
一般同是采花时。
蜂儿辛苦多官府，蝴蝶花间自在飞。
上已风光好放怀。
忆君犹未看花回。
茂林映带谁家竹，曲水流传第几杯。
摛锦绣，写琼瑰。
长年富贵属多才。
要知此日生男好，曾有周公祓禊来。
去岁君家把酒杯。
雪中曾见牡丹开。
而今纨扇薰风里，又见疏枝月下梅。
欢几许，醉方回。
明朝归路有人催。
低声待向他家道，带得歌声满耳来。
溪边白鹭。
来吾告汝。
溪里鱼儿堪数。
主人怜汝汝怜鱼，要物我、欣然一处。
白沙远浦。
青泥别渚。
剩有虾跳鳅舞。
任君飞去饱时来，看头上、风吹一缕。
画栋新垂帘幕，华灯未放笙歌。
一杯潋滟泛金波。
先向太夫人贺。
富贵吾应自有，功名不用渠多。
只将绿鬓抵羲娥。
金印须教斗大。
风月亭危致爽，管弦声脆休催。
主人只是旧时怀。
锦瑟旁边须醉。
玉殿何须侬去，沙堤只要公来。
看看红药又翻阶。
趁取西湖春会。
醉里且贪欢笑，要愁那得工夫。
近来始觉古人书。
信著全无是处。
昨夜松边醉倒，问松我醉何如。
只疑松动要来扶。
以手推松曰去。
一柱中擎远碧，两峰旁倚高寒。
横陈削就短长山。
莫把一分增减。
我望云烟目断，人言风景天慳。
被公诗笔尽追还。
更上层楼一览。
高人千丈崖，千古储冰雪。
六月火云时，一见森毛发。
俗人如盗泉，照眼都昏浊。
高处挂吾瓢，不饮吾宁渴。
盗跖傥名丘，孔子还名跖。
跖圣丘愚直至今，美恶无真实。
简册写虚名，蝼蚁侵枯骨。
千古光阴一霎时，且进杯中物。
一饮动连宵，一醉长三日。
废尽寒暄不写书，富贵何由得。
请看冢中人，冢似当时笔。
万札千书只恁休，且进杯中物。
刚者不坚牢，柔者难摧挫。
不信张开口了看，舌在牙先堕。
已阙两边厢，又豁中间个。
说与儿曹莫笑翁，狗窦从君过。
一以我为牛，一以吾为马。
人与之名受不辞，善学庄周者。
江海任虚舟，风雨从飘瓦。
醉者乘车坠不伤，全得於天也。
夜雨醉瓜庐，春水行秧马。
点检田间快活人，未有如翁者。
秃尽兔毫锥，磨透铜台瓦。
谁伴扬雄作解嘲，乌有先生也。
珠玉作泥沙，山谷量牛马。
试上累累丘垅看，谁是强梁者。
水浸浅深帘，山压高低瓦。
山水朝来笑问人，翁早去声归来也。
千古李将军，夺得胡儿马。
李蔡为人在下中，却是封侯者。
芸草去陈根，笕竹添新瓦。
万一朝家举力田，舍我其谁也。
碧海成桑野。
笑人间，江翻平陆，水云高下。
自是三山颜色好，更著雨婚烟嫁。
料未必、龙眠能画。
拟向诗人求幼妇，倩诸君、妙手皆谈马。
须进酒，为陶写。
回头鸥鹭瓢泉社。
莫吟诗、莫抛尊酒，是吾盟也。
千骑而今遮白发，忘却沧浪亭榭。
但记得、灞陵呵夜。
我辈从来文字饮，怕壮怀、激烈须歌者。
蝉噪也，绿阴夏。
鸟倦飞还矣。
笑渊明、瓶中储粟，有无能几。
莲社高人留翁语，我醉宁论许事。
试沽酒、重斟翁喜。
一见萧然音韵古，想东篱、醉卧参差是。
千载下，竟谁似。
元龙百尺高楼里。
把新诗、殷勤问我，停云情味。
北夏门高从拉攞，何事须人料理。
翁曾道、繁华朝起。
尘土人言宁可用，顾青山、与我何如耳。
歌且和，楚狂子。
肘后俄生柳。
叹人生、不如意事，十常八九。
右手淋浪才有用，闲却持螯左手。
谩赢得、伤今感旧。
投阁先生惟寂寞，笑是非、不了身前后。
持此语，问乌有。
青山幸自重重秀。
问新来、萧萧木落，颇堪秋否。
总被西风都瘦损，依旧千岩万岫。
把万事、无言搔首。
翁比渠侬人谁好，是我常、与我周旋久。
宁作我，一杯酒。
风狂雨横，是邀勒园林，几多桃李。
待上层楼无气力，尘满栏干谁倚。
就火添衣，移香傍枕，莫卷朱帘起。
元宵过也，春寒犹自如此。
为问几日新晴，鸠鸣屋上，鹊报帘前喜。
揩拭老来诗句眼，要看拍堤春水。
月下凭肩，花边系马，此兴今休矣。
溪南酒贱，光阴只在弹指。
洞庭春晚，旧传恐是，人间忧物。
收拾瑶池倾国艳，来向朱栏一壁。
透户龙香，隔帘莺语，料得肌如雪。
月妖真态，是谁教避人杰。
酒罢归对寒窗，相留昨夜，应是梅花发。
赋了高唐犹想像，不管孤灯明灭。
半面难期，多情易感，愁点星星发。
绕梁声在，为伊忘味三月。
参，未有以品题，乞援香月堂例。
欣然许之，且用前遍体制戏赋是谁调护，岁寒枝、都把苍苔封了。
茅舍疏篱江上路，清夜月高山小。
摸索应知，曹刘沈谢，何况霜天晓。
芬芳一世，料君长被花恼。
惆怅立马行人，一枝最爱，竹外横斜好。
我向东邻曾醉里，唤起诗家二老。
拄杖而今，婆娑雪里，又识商山皓。
请君置酒，看渠与我倾倒。
老子平生，笑尽人间，儿女怨恩。
况白头能几，定应独往，青云得意，见说长存。
抖擞衣冠，怜渠无恙，合挂当年神武门。
都如梦，算能争几许，鸡晓钟昏。
此心无有新冤。
况抱瓮年来自灌园。
但凄凉顾影，频悲往事，殷勤对佛，欲问前因。
却怕青山，也妨贤路，休斗尊前见在身。
山中友，试高吟楚些，重与招魂。
思之鄙人也。
期思属弋阳郡，此地旧属弋阳县。
虽古之弋阳、期思，见之图记者不同，然有弋阳则有期思也。
桥坏复成，父老请余赋，作沁园春以证之有美人兮，玉佩琼琚，吾梦见之。
问斜阳犹照，渔樵故里，长桥谁记，今古期思。
物化苍茫，神游仿佛，春与猿吟秋鹤飞。
还惊笑，向晴波忽见，千丈虹霓。
觉来西望崔嵬。
更上有青枫下有溪。
待空山自荐，寒泉秋菊，中流却送，桂棹兰旗。
万事长嗟，百年双鬓，吾非斯人谁与归。
凭阑久，正清愁未了，醉墨休题。
我试评君，君定何如，玉川似之。
记李花初发，乘云共语，梅花开后，对月相思。
白发重来，画桥一望，秋水长天孤鹜飞。
同吟处，看佩摇明月，衣卷青霓。
相君高节崔嵬。
是此处耕岩与钓溪。
被西风吹尽，村箫社鼓，青山留得，松盖云旗。
吊古愁浓，怀人日暮，一片心从天外归。
新词好，似凄凉楚些，字字堪题。
我醉狂吟，君作新声，倚歌和之。
算芬芳定向，梅间得意，轻清多是，雪里寻思。
朱雀桥边，何人曾道，野草斜阳春燕飞。
都休问，甚元无霁雨，却有晴霓。
诗坛千丈崔嵬。
更有笔如山墨作溪。
看君才未数，曹刘敌手，风骚合受，屈宋降旗。
谁识相如，平生自许，慷慨须乘驷马归。
长安路，问垂虹千柱，何处曾题。
落日古城角，把酒劝君留。
长安路远，何事风雪敝貂裘。
散尽黄金身世，不管秦楼人怨，归计狎沙鸥。
明夜扁舟去，和月载离愁。
功名事，身未老，几时休。
诗书万卷，致身须到古伊周。
莫学班超投笔，纵得封侯万里，憔悴老边州。
何处依刘客，寂寞赋登楼。
官事未易了，且向酒边来。
君如无我，问君怀抱向谁开。
但放平生丘壑，莫管旁人嘲骂，深蛰要惊雷。
白发还自笑，何地置衰颓。
五车书，千石饮，百遍才。
新词未到，琼瑰先梦满吾怀。
已过西风重九，且要黄花入手，诗兴未关梅。
君要花满县，桃李趁时栽。
千里渥洼种，名动帝王家。
金銮当日奏草，落笔万龙蛇。
带得无边春下，等待江山都老，教看鬓方鸦。
莫管钱流地，且拟醉黄花。
唤双成，歌弄玉，舞绿华。
一觞为饮千岁，江海吸流霞。
闻道清都帝所，要挽银河仙浪，西北洗胡沙。
回首日边去，云里认飞车。
千古老蟾口，云洞插天开。
涨痕当日何事，汹涌到崔嵬。
攫土搏沙儿戏，翠谷苍崖几变，风雨化人来。
万里须臾耳，野马骤空埃。
笑年来，蕉鹿梦，画蛇杯。
黄花憔悴风露，野碧涨荒莱。
此会明年谁健，后日犹今视昔，歌舞只空台。
爱酒陶元亮，无酒正徘徊。
日月如磨蚁，万事且浮休。
君看檐外江水，滚滚自东流。
风雨瓢泉夜半，花草雪楼春到，老子已菟裘。
岁晚问无恙，归计橘千头。
梦连环，歌弹铗，赋登楼。
黄鸡白酒，君去村社一番秋。
长剑倚天谁问，夷甫诸人堪笑，西北有神州。
此事君自了，千古一扁舟。
说与西湖客，观水更观山。
淡妆浓抹西子，唤起一时观。
种柳人今天上，对酒歌翻水调，醉墨卷秋澜。
老子兴不浅，歌舞莫教闲。
看尊前，轻聚散，少悲欢。
城头无限今古，落日晓霜寒。
谁唱黄鸡白酒，犹记红旗清夜，千骑月临关。
莫说西州路，且尽一杯看。
万事一杯酒，长叹复长歌。
杜陵有客，刚赋云外筑婆娑。
须信功名儿辈，谁识年来心事，古井不生波。
种种看余发，积雪就中多。
二三子，问丹桂，倩素娥。
平生萤雪，男儿无奈五车何。
看取长安得意，莫恨春风看尽，花柳自蹉跎。
今夕且欢笑，明月镜新磨。
岁岁有黄菊，千载一东篱。
悠然政须两字，长笑退之诗。
自古此山元有，何事当时才见，此意有谁知。
君起更斟酒，我醉不须辞。
回首处，云正出，鸟倦飞。
重来楼上，一句端的与君期。
都把轩窗写遍，更使儿童诵得，归去来兮辞。
万卷有时用，植杖且耘耔。
美景良辰，算只是、可人风月。
况素节扬辉，长是十分清彻。
著意登楼瞻玉兔，何人张幕遮银阙。
倩飞廉、得得为吹开，凭谁说。
弦与望，从圆缺。
今与昨，何区别。
羡夜来手把，桂花堪折。
安得便登天柱上，从容陪伴酬佳节。
更如今，不听尘谈清，愁如发。
汉水东流，都洗尽、髭胡膏血。
人尽说、君家飞将，旧时英烈。
破敌金城雷过耳，谈兵玉帐冰生颊。
想王郎、结发赋从戎，传遗业。
腰间剑，聊弹铗。
尊中酒，堪为别。
况故人新拥，汉坛旌节。
马革里尸当自誓，蛾眉伐性休重说。
但从今、记取楚楼风，裴台月。
风卷庭梧，黄叶坠、新凉如洗。
一笑折、秋英同尝，弄香挼蕊。
天远难穷休久望，楼高欲下还重倚。
拚一襟、寂寞泪弹秋，无人会。
今古恨、沈荒垒。
悲欢事，随流水。
想登楼青鬓，未堪憔悴。
极目烟横山数点，孤舟月淡人千里。
对婵娟、从此话离愁，金尊里。
半山佳句，最好是、吹香隔屋。
又还怪、冰霜侧畔，蜂儿成簇。
更把香来薰了月，却教影去斜侵竹。
似神清、骨冷住西湖，何由俗。
根老大，穿坤轴。
枝夭袅，蟠龙斛。
快酒兵长俊，诗坛高筑。
一再人来风味恶，两三杯后花缘熟。
记五更、联句失弥明，龙衔烛。
老子平生，原自有、金盘华屋。
还又要、万间寒士，眼前突兀。
一舸归来轻叶，两翁相对清如鹄。
道如今、吾亦爱吾庐，多松菊。
人道是，荒年谷。
还又似，丰年玉。
甚等闲却为，鲈鱼归速。
野鹤溪边留杖屦，行人墙外听丝竹。
问近来、风月几遍诗，三千轴。
两峡崭岩，问谁占、清风旧筑。
更满眼、云来鸟去，涧红山绿。
世上无人供笑傲，门前有客休迎肃。
怕凄凉、无物伴君时，多栽竹。
风采妙，凝冰玉。
诗句好，余膏馥。
叹只今人物，一夔应足。
人似秋鸿无定住，事如飞弹须圆熟。
笑君侯、陪酒又陪歌，阳春曲。
千古江山，英雄无觅，孙仲谋处。
舞榭歌台，风流总被，雨打风吹去。
斜阳草树，寻常巷陌，人道寄奴曾住。
想当年，金戈铁马，气吞万里如虎。
元嘉草草，封狼居胥，赢得仓皇北顾。
四十三年，望中犹记，烽火扬州路。
可堪回首，佛狸祠下，一片神鸦社鼓。
凭谁问，廉颇老矣，尚能饭否。
见说岷峨千古雪。
都作岷峨山上石。
君家右史老泉公，千金费尽勤收拾。
一堂真石室。
空庭更与添突兀。
记当时，长编笔砚，日日云烟湿。
野老时逢山鬼泣。
谁夜持山去难觅。
有人依样入明光，玉阶之下岩岩立。
琅玕无数碧。
风流不数平原物。
欲重吟，青葱玉树，须倩子云笔。
雁霜寒透幕。
正护月云轻，嫩冰犹薄。
溪奁照梳掠。
想含香弄粉，艳妆难学。
玉肌瘦弱。
更重重、龙绡衬著。
倚东风，一笑嫣然，转盼万花羞落。
寂寞。
家山何在，雪后园林，水边楼阁。
瑶池旧约。
鳞鸿更仗谁托。
粉蝶儿只解，寻桃觅柳，开遍南枝未觉。
但伤心，冷落黄昏，数声画角。
东南形胜，人物风流，白头见君恨晚。
便觉君家叔度，去人未远。
长怜士元骥足，道直须、别驾方展。
问个里，待怎么销杀，胸中万卷。
况有星辰剑履，是传家合在，玉皇香案。
零落新诗，我欠可人消遣。
留君再三不住，便直饶、万家泪眼。
怎抵得，这眉间、黄色一点。
秦望山头，看乱云急雨，倒立江湖。
不知云者为雨，雨者云乎。
长空万里，被西风、变灭须臾。
回首听，月明天籁，人间万窍号呼。
谁向若耶溪上，倩美人西去，麋鹿姑苏。
至今故国人望，一舸归欤。
岁去暮矣，问何不、鼓瑟吹竽。
君不见，王亭谢馆，冷烟寒树啼乌。
亭上秋风，记去年袅袅，曾到吾庐。
山河举目虽异，风景非殊。
功成者去，觉团扇、便与人疏。
吹不断，斜阳依旧，茫茫禹迹都无。
千古茂陵词在，甚风流章句，解拟相如。
只今木落江冷，眇眇愁余。
故人书报，莫因循、忘却莼鲈。
谁念我，新凉灯火，一编太史公书。
心似孤僧，更茂林修竹，山上精庐。
维摩定自非病，谁遣文殊。
白头自昔，叹相逢、语密情疏。
倾盖处，论心一语，只今还有公无。
最喜阳春妙句，被西风吹堕，金玉铿如。
夜来归梦江上，父老欢予。
荻花深处，唤儿童、吹火烹鲈。
归去也，绝交何必，更修山巨源书。
达则青云，便玉堂金马，穷则茅庐。
逍遥小大自适，鹏鷃何殊。
君如星斗，灿中天、密密疏疏。
荒草外，自怜萤火，清光暂有还无。
千古季鹰犹在，向松江道我，问讯何如。
白头爱山下去，翁定嗔予。
人生谩尔，岂食鱼、必鲙之鲈。
还自笑，君诗顿觉，胸中万卷藏书。
贤愚相去，算其间能几。
差以毫厘缪千里。
细思量义利，舜跖之分，孳孳者，等是鸡鸣而起。
味甘终易坏，岁晚还知，君子之交淡如水。
一饷聚飞蚊，其响如雷，深自觉、昨非今是。
羡安乐窝中泰和汤，更剧饮，无过半醺而已。
九衢中，杯逐马，带随车。
问谁解、爱惜琼华。
何如竹外，静听窣窣蟹行沙。
自怜是，海山头，种玉人家。
纷如斗，娇如舞，才整整，又斜斜。
要图画，还我渔蓑。
冻吟应笑，羔儿无分谩煎茶。
起来极目，向弥茫、数尽归鸦。
恨如新，新恨了，又重新。
看天上、多少浮云。
江南好景，落花时节又逢君。
夜来风雨，春归似欲留人。
尊如海，人如玉，诗如锦，笔如神。
能几字、尽殷勤。
江天日暮，何时重与细论文。
绿杨阴里，听阳关、门掩黄昏。
不堪鶗鴂，早教百草放春归。
江头愁杀吾累。
却觉君侯雅句，千载共心期。
便留春甚乐，乐了须悲。
琼而素而。
被花恼、只莺知。
正要千钟角酒，五字裁诗。
江东日暮，道绣斧、人去未多时。
还又要、玉殿论思。
卮酒向人时，和气先倾倒。
最要然然可可，万事称好。
滑稽坐上，更对鸱夷笑。
寒与热，总随人，甘国老。
少年使酒，出口人嫌拗。
此个和合道理，近日方晓。
学人言语，未曾十分巧。
看他门，得人怜，秦吉了。
暗香横路雪垂垂。
晚风吹。
晓风吹。
花意争春，先出岁寒枝。
毕竟一年春事了，缘太早，却成迟。
未应全是雪霜姿。
欲开时。
未开时。
粉面朱唇，一半点胭脂。
醉里谤花花莫恨，浑冷淡，有谁知。
五云高处望西清。
玉阶升。
棣华荣。
筑屋溪头，楼观画难成。
长夜笙歌还起问，谁放月，又西沈。
家传鸿宝旧知名。
看长生。
奉严宸。
且把风流，水北画耆英。
咫尺西风诗酒社，石鼎句，要弥明。
忆对中秋丹桂丛。
花在杯中。
月在杯中。
今宵楼上一尊同。
云湿纱窗。
雨湿纱窗。
浑欲乘风问化工。
路也难通。
信也难通。
满堂惟有烛花红。
杯且从容。
歌且从容。
夜月楼台，秋香院宇。
笑吟吟地人来去，是谁秋到便凄凉，当年宋玉悲如许。
随分杯盘，等闲歌舞。
问他有甚悲处。
思量却也有悲时，重阳节近多风雨。
吾道悠悠，忧心悄悄。
最无聊处秋光到。
西风林外有啼鸦，斜阳山下多衰草。
长忆商山，当年四老。
尘埃也走咸阳道。
为谁书便幡然，至今此意无人晓。
金印累累佩陆离。
河梁更赋断肠诗。
莫拥旌旗真个去。
何处。
玉堂元自要论思。
且约风流三学士。
同醉。
春风看试几枪旗。
从此酒酣明月夜。
耳热。
那边应是说侬时。
野草闲花不当春。
杜鹃却是旧知闻。
谩道不如归去住。
梅雨。
石榴花又是离魂。
前殿群臣深殿女。
赭袍一点万红巾。
莫问兴亡今几主。
听取。
花前毛羽已羞人。
小靥人怜都恶瘦，曲眉天与长颦。
沈思欢事惜腰身。
枕添离别泪，粉落却深匀。
翠袖盈盈浑力薄，玉笙袅袅愁新。
夕阳依旧倚窗尘。
叶红苔郁碧，深院断无人。
逗晓莺啼声昵昵，掩关高树冥冥。
小渠春浪细无声。
并床听夜雨，出藓辘轳青。
碧草旋荒金谷路，乌丝重记兰亭。
强扶残醉绕云屏。
一枝风露湿，花重入疏棂。
春色饶君白发了，不妨倚绿偎红。
翠鬟催唤出房栊。
垂肩金缕窄，醮甲宝杯浓。
睡起鸳鸯飞燕子，门前沙暖泥融。
画楼人把玉西东。
舞低花外月，唱澈柳边风。
金谷无烟宫树绿，嫩寒生怕春风。
博山微透暖薰笼。
小楼春色里，幽梦雨声中。
别浦鲤鱼何日到，锦书封恨重重。
海棠花下去年逢。
也应随分瘦，忍泪觅残红。
手种门前乌臼树，而今千尺苍苍。
田园只是旧耕桑。
杯盘风月夜，箫鼓子孙忙。
七十五年无事客，不妨两鬓如霜。
绿窗划地调红妆。
更从今日醉，三万六千场。
手捻黄花无意绪，等闲行尽回廊。
卷帘芳桂散余香。
枯荷难睡鸭，疏雨暗池塘。
忆得旧时携手处，如今水远山长。
罗巾浥泪别残妆。
旧欢新梦里，闲处却思量。
冷雁寒云渠有恨，春风自满余怀。
更教无日不花开。
未须愁菊尽，相次有梅来。
多病近来浑止酒，小槽空压新醅。
青山却自要安排。
不须连日醉，且进两三杯。
六十三年无限事，从头悔恨难追。
已知六十二年非。
只应今日是，后日又寻思。
少是多非惟有酒，何须过后方知。
从今休似去年时。
病中留客饮，醉里和人诗。
窄样金杯教换了，房栊试听珊珊。
莫教秋扇雪团团。
古今悲笑事，长付后人看。
记取桔槔春雨后，短畦菊艾相连。
拙於人处巧於天。
君看流水地，难得正方圆。
醉帽吟鞭花不住，却招花共商量。
人生何必醉为乡。
从教斟酒浅，休更和诗忙。
一斗百遍风月地，饶他老子当行。
从今三万六千场。
青青头上发。
还作柳丝长。
诸君亦不果来，岂牡丹留不住为可恨耶。
因以来韵，为牡丹下一转语只恐牡丹留不住，与春约束分明。
未开微雨半开晴。
要花开定准，又更与花盟。
魏紫朝来将进酒，玉盘盂样先圣。
鞓红似向舞腰横。
风流人不见，锦绣夜间行。
老去浑身无著处，天教只住山林。
百年光景百年心。
更欢须叹息，无病也呻吟。
试向浮瓜沈李处，清风散发披襟。
莫嫌浅后更频斟。
要他诗句好，须是酒杯深。
偶向停云堂上坐，晓猿夜鹤惊猜。
主人何事太尘埃。
低头还说向，被召又重来。
多谢北山山下老，殷勤一语佳哉。
借君竹杖与芒鞋。
径须从此去，深入白云堆。
泪眼送君倾似雨。
不折垂杨，只倩愁随去。
有底风光留不住。
烟波万顷春江舻。
老马临流痴不渡。
应惜障泥，忘了寻春路。
身在稼轩安稳处。
书来不用多行数。
燕语莺啼人乍远。
却恨西园，依旧莺和燕。
笑语十分愁一半。
翠园特地春光暖。
只道书来无过雁。
不道柔肠，近日无肠断。
柄玉莫摇湘泪点。
怕君唤作秋风扇。
洗尽机心随法喜。
看取尊前，秋思如春意。
谁与先生宽发齿。
醉时惟有歌而已。
岁月何须溪上记。
千古黄花，自有渊明比。
高卧石龙呼不起。
微风不动天如醉。
何物能令公怒喜。
山要人来，人要山无意。
恰似哀筝弦下齿。
千情万意无时已。
自要溪堂韩作记。
今代机云，好语花难比。
老眼狂花空处起。
银钩未见心先醉。
何处望神州。
满眼风光北固楼。
千古兴亡多少事，悠悠。
不尽长江衮衮流。
年少万兜鍪。
坐断东南战未休。
天下英雄谁敌手。
曹刘。
生子当如孙仲谋。
樽俎风流有几人。
当年未遇已心亲。
金陵种柳欢娱地，庾岭逢梅寂寞滨。
樽似海，笔如神。
故人南北一般春。
玉人好把新妆样，淡画眉儿浅注唇。
指点斋尊特地开。
风帆莫引酒船回。
方惊共折津头柳，却喜重寻岭上梅。
催月上，唤风来。
莫愁瓶罄耻金罍。
只愁画角楼头起，急管哀弦次第催。
困不成眠奈夜何。
情知归未转愁多。
暗将往事思量遍，谁把多情恼乱他。
些底事，误人哪。
不成真个不思家。
娇痴却妒香香睡，唤起醒松说梦些。
梦断京华故倦游。
只今芳草替人愁。
阳关莫作三叠唱，越女应须为我留。
看逸韵，自名流。
青衫司马且江州。
君家兄弟真堪笑，个个能修五凤楼。
一夜清霜变鬓丝。
怕愁刚把酒禁持。
玉人今夜相思不，想见频将翠枕移。
真个恨，未多时。
也应香雪减些儿。
著花照面须频记，曾道偏宜浅画眉。
木落山高一夜霜。
北风驱雁又离行。
无言每觉情怀好，不饮能令兴味长。
频聚散，试思量。
为谁春草梦池塘。
中年长作东山恨，莫遣离歌苦断肠。
抛却山中诗酒窠。
却来官府听笙歌。
闲愁做弄天来大，白发栽埋日许多。
新剑戟，旧风波。
天生予懒奈予何。
此身已觉浑无事，却教儿童莫恁么。
桃李漫山过眼空。
也宜恼损杜陵翁。
若将玉骨冰姿比，李蔡为人在下中。
寻驿使，寄芳容。
垅头休放马蹄松。
吾家篱落黄昏后，剩有西湖处士风。
晚岁躬耕不怨贫。
支鸡斗酒聚比邻。
都无晋宋之间事，自是羲皇以上人。
千载后，百遍存。
更无一字不清真。
若教王谢诸郎在，未抵柴桑陌上尘。
发底青青无限春。
落红飞雪谩纷纷。
黄花也伴秋光老，何似尊前见在身官。
今朝放罪上恩宽。
便支香火真祠俸，更缀文书旧殿班。
扶病脚，洗衰颜。
快从老病借衣冠。
此身忘世浑容易，使民相忘却自难。
绿鬓都无白发侵。
醉时拈笔越精神。
爱将芜语追前事，更把梅花比那人。
回急雪，遏行云。
近时歌舞旧时情。
君侯要识谁轻重，看取金杯几许深。
泉上长吟我独清。
喜君来共雪争明。
已惊并水鸥无色，更怪行沙蟹有声。
添爽气，动雄情。
奇因六出忆陈平。
却嫌鸟雀投林去，触破当楼云母屏。
暮年不赋短长词。
和得渊明数首诗。
君自不归归甚易，今犹未足足何时。
偷闲定向山中老，此意须教鹤辈知。
闻道只今秋水上，故人曾榜北山移。
声名少日畏人知。
老去行藏与愿违。
山草旧曾呼远志，故人今又寄当归。
何人可觅安心法，有客来观杜德机。
却笑使君那得似，清江万顷白鸥飞。
胶胶扰扰几时休。
一出山来不自由。
秋水观中山月夜，停云堂下菊花秋。
随缘道理应须会，过分功名莫强求。
先去声自一身愁不了，那堪愁上更添愁。
江头日日打头风。
憔悴归来邴曼容。
郑买正应求死鼠，叶公岂是好真龙。
孰居无事陪犀首，未办求封遇万松。
却笑千年曹孟德，梦中相对也龙钟。
期思溪上日千回。
樟木桥边酒数杯。
人影不随流水去，醉颜重带少年来。
疏蝉响涩林逾静，冷蝶飞轻菊半开。
不是长卿终慢世，只缘多病又非才。
无心云自来还去。
元共青山相尔汝。
霎时迎雨障崔嵬，雨过却寻归路处。
侵天翠竹何曾度。
遥见屹然星砥柱。
今朝不管乱云深，来伴仙翁山下住。
瘦筇倦作登高去。
却怕黄花相尔汝。
岭头拭目望龙安，更在云烟遮断处。
思量落帽人风度。
休说当年功纪柱。
谢公直是爱东山，毕竟东山留不住。
风前欲劝春光住。
春在城南芳草路。
未随流落水边花，且作飘零泥上絮。
镜中已觉星星误。
人不负春春自负。
梦回人远许多愁，只在梨花风雨处。
琵琶亭畔多芳草。
时对香炉峰一笑。
偶然重傍玉溪东，不是白头谁觉老。
普陀大士神通妙。
影入石头光了了。
看来持献可无言，长似慈悲颜色好。
江头一带斜阳树。
总是六朝人住处。
悠悠兴废不关心，惟有沙洲双白鹭。
仙人矶下多风雨。
好卸征帆留不住。
直须抖擞尽尘埃，却趁新凉秋水去。
少年风月，少年歌舞，老去方知堪羡。
叹折腰、五斗赋归来，问走了、羊肠几遍。
高车驷马，金章紫绶，传语渠侬稳便。
问东湖、带得几多春，且看凌云笔健。
且对东君痛饮，莫教华发空催。
琼瑰千字已盈怀。
消得津头一醉。
休唱阳关别去，只今凤诏归来。
五云两两望三台。
已觉精神聚会。
胜欲读书已懒，只因多病长闲。
听风听雨小窗眠。
过了春光太半。
往事如寻去鸟，清愁难解连环。
流莺不肯入西园。
唤起画梁飞燕。
金粟如来出世，蕊宫仙子乘风。
清香一袖意无穷。
洗尽尘缘千种。
长为西风作主，更居明月光中。
十分秋意与玲珑。
拚却今宵无梦。
八万四千偈后，更谁妙语披襟。
纫兰结佩有同心。
唤取诗翁来饮。
镂玉裁冰著句，高山流水知音。
胸中不受一尘侵。
却怕灵均独醒。
粉面都成醉梦，霜髯能几春秋。
来时诵我伴牢愁。
一见尊前似旧。
诗在阴何侧畔，字居罗赵前头。
锦囊来往几时休。
已遣蛾眉等候。
年年黄菊滟秋风。
更有拒霜红。
黄似旧时宫额，红如此日芳容。
青青未老，尊前要看，儿辈平戎。
试酿西江为寿，西江绿水无穷。
明月到今宵，长是不如人约。
想见广寒宫殿，正云梳风掠。
夜深休更唤笙歌，檐头雨声恶。
不是小山词就，这一场寥索。
云气上林梢，毕竟非空非色。
风景不随人去，到而今留得。
老无情味到遍章，诗债怕人索。
却笑近来林下，有许多词客。
西风都是行人恨。
马头渐喜归期近。
试上小红楼。
飞鸿字字愁。
阑干闲倚处。
一带山无数。
不似远山横。
秋波相共明。
功名饱听儿童说。
看公两眼明如月。
万里勒燕然。
老人书一编。
玉阶方寸地。
好趁风云会。
他日赤松游。
依然万户侯。
送君直上金銮殿。
情知不久须相见。
一日甚三秋。
愁来不自由。
九重天一笑。
定是留中了。
白发少经过。
此时愁奈何。
人间岁月堂堂去。
劝君快上青云路。
圣处一灯传。
工夫萤雪边。
麹生风味恶。
辜负西窗约。
沙岸片帆开。
寄书无雁来。
红牙签上群仙格。
翠罗盖底倾城色。
和雨泪阑干。
沈香亭北看。
东风休放去。
怕有流莺诉。
试问赏花人。
晓妆匀未匀。
君家玉雪花如屋。
未应山下成三宿。
啼鸟几曾催。
西风犹未来。
山房连石径。
云卧衣裳冷。
倩得李延年。
清歌送上天。
晚来云淡秋光薄，落日晴天。
落日晴天。
堂上风斜画烛烟。
从渠去买人间恨，字字都圆。
字字都圆。
肠断西风十四弦。
寻常中酒扶头后，歌舞支持。
歌舞支持。
谁把新词唤住伊。
临岐也有旁人笑，笑己争知。
笑己争知。
明月楼空燕子飞。
此生自断天休问，独倚危楼。
独倚危楼。
不信人间别有愁。
君来正是眠时节，君且归休。
君且归休。
说与西风一任秋。
近来愁似天来大，谁解相怜。
谁解相怜。
又把愁来做个天。
都将今古无穷事，放在愁边。
放在愁边。
却自移家向酒泉。
年年索尽梅花笑，疏影黄昏。
疏影黄昏。
香满东风月一痕。
清诗冷落无人寄，雪艳冰魂。
雪艳冰魂。
浮玉溪头烟树村。
寿酒同斟喜有余。
朱颜却对白髭须。
两人百岁恰乘除。
婚嫁剩添儿女拜，平安频拆外家书。
年年堂上寿星图。
歌串如珠个个匀。
被花勾引笑和颦。
向来惊动画梁尘。
莫倚笙歌多乐事，相看红紫又抛人。
旧巢还有燕泥新。
父老争言雨水匀。
眉头不似去年颦。
殷勤谢却甑中尘。
啼鸟有时能劝客，小桃无赖已撩人。
梨花也作白头新。
妙手都无斧凿瘢。
饱参佳处却成颦。
恰如春入浣花村。
笔墨今宵光有艳，管弦从此悄无言。
主人席次两眉轩。
句里明珠字字排。
多情应也被春催。
怪得名花和泪送，雨中栽。
赤脚未安芳斛稳，娥眉早把橘枝来。
报道锦薰笼底下，麝脐开。
记得瓢泉快活时。
长年耽酒更吟诗。
蓦地捉将来断送，老头皮。
绕扶行不得，闲窗学得鹧鸪啼。
却有杜鹃能劝道，不如归。
日日闲看燕子飞。
旧巢新垒画帘低。
玉历今朝推戊已，住衔泥。
先自春光留不住，那堪更著子规啼。
一阵晚香吹不断，落花溪。
杨柳温柔是故乡。
纷纷蜂蝶去年场。
大率一春风雨事，最难量。
满把携来红粉面，堆盘更觉紫芝香。
幸自麹生闲去了，又教忙。
僧窗夜雨。
茶鼎熏炉宜小住。
却恨春风。
勾引诗来恼杀翁。
狂歌未可。
且把一尊料理我。
我到亡何。
却听侬家陌上歌。
昨朝官告。
一百五年村父老。
更莫惊疑。
刚道人生七十稀。
使君喜见。
恰限华堂开寿宴。
问寿如何。
百代儿孙拥太婆。
态浓意远。
眉颦笑浅。
薄罗衣窄絮风软。
鬓云欺翠卷。
南园花树春光暖。
红香径里榆钱满。
欲上秋千又惊懒。
且归休怕晚。
仙机似欲织纤罗。
仿佛度金梭。
无奈玉纤何。
却弹作、清商恨多。
珠帘影里，如花半面，绝胜隔帘歌。
世路苦风波。
且痛饮、公无渡河。
君如梁上燕。
妾如手中扇。
团团青影双双伴。
秋来肠欲断。
秋来肠欲断。
黄昏泪眼。
青山隔岸。
但咫尺、如天远。
病来只谢傍人劝。
龙华三曾愿。
龙华三曾愿。
花梢红未足。
条破惊新绿。
重帘下遍阑干曲。
有人春睡熟。
有人春睡熟。
鸣禽破梦，云偏目蹙。
起来香腮褪红玉。
花时爱与愁相续。
罗裙过半福。
罗裙过半幅。
长夜偏冷添被儿。
枕头儿、移了又移。
我自是笑别人底，却元来、当局者迷。
如今只恨因缘浅，也不曾、抵死恨伊。
合手下、安排了，那筵席、须有散时。
白鸟相迎，相怜相笑，满面尘埃。
华发苍颜，去时曾劝，闻早归来。
而今岂是高怀。
为千里、莼羹计哉。
好把移文，从今日日，读取千回。
走去走来三百里，五日以为期。
六日归时已是疑。
应是望多时。
鞭个马儿归去也，心急马行迟。
不免相烦喜鹊儿。
先报那人知。
流水无情，潮到空城头尽白，离歌一曲怨残阳。
断人肠。
东风官柳舞雕墙。
三十六宫花溅泪，春声何处说兴亡。
燕双双。
暮山层碧。
掠岸西风急。
一叶软红深处，应不是、利名客。
玉人还伫立。
绿窗生怨泣。
万里衡阳归恨，先倩雁、寄消息。
隐隐轻雷，雨声不受春回护。
落梅如许。
吹尽墙边去。
春水无情，碍断溪南路。
凭谁诉。
寄声传语。
没个人知处。
梅子褪花时，直与黄梅接。
烟雨几曾开，一春江里活。
富贵使人忙，也有闲时节。
莫作路旁花，长教人看杀。
悠悠万世功，矻矻当年苦。
鱼自入深渊，人自居平土。
红日又西沈，白浪长东去。
不是望金山，我自思量禹。
夜雨剪残春韭。
明日重斟别酒。
君去问曹瞒。
好公安。
度看如今白发。
却为中年离别。
风雨正崔嵬。
早归来。
锦帐如云处。
高不知重数。
夜深银烛泪成行，算都把、心期付。
莫待燕飞泥污。
问花花诉。
不知花定有情无，似却怕、新词妒。
燕子几曾归去。
只在翠岩深处。
重到画梁间，谁与旧巢为主。
深许。
深许。
闻道凤凰来住。
一天霜月明，几处砧声起。
客梦已难成，秋色无边际。
旦夕是重阳，菊有黄花蕊。
只怕又登高，未饮心先醉。
老子当年，饱经惯、花期酒约。
行乐处，轻裘缓带，绣鞍金络。
明月楼台箫鼓夜，梨花院落秋千索。
共何人、对饮五三钟，颜如玉。
嗟往事，空萧索。
怀新恨，又飘泊。
但年来何待，许多幽独。
海水连天凝望远，山风吹雨征衫薄。
向此际、羸马独骎骎，情怀恶。
与君欲赴西楼约。
西楼风急征衫薄。
且莫上兰舟。
怕人清泪流。
临风横玉管。
声散江天满。
一夜旅中愁。
蛩吟不忍休。
尘洒衣裾客路长。
霜林已晚，秋蕊犹香。
别离触处是悲凉。
梦里青楼，不忍思量。
天宇沈沈落日黄。
云遮望眼，山割愁肠。
满怀珠玉泪浪浪。
欲倩西风，吹到兰房。
歌罢尊空月坠西。
百花门外，烟翠霏微。
绛纱笼烛照于飞。
归去来兮。
归去来兮。
酒入香腮分外宜。
行行问道，还肯相随。
娇羞无力应人迟。
何幸如之。
何幸如之。
妙龄秀发，湛灵台一点，天然奇绝。
万壑千岩归健笔，扫尽平山风月。
雪里疏梅，霜头寒菊，迥与余花别。
识人青眼，慨然怜我疏拙。
遐想后日蛾眉，两山横黛，谈笑风生颊。
握手论文情极处，冰玉一时清洁。
扫断尘劳，招呼萧散，满酌金蕉叶。
醉乡深处，不知天地空阔。
留仙初试砑罗裙。
小腰身。
可怜人。
江国幽香，曾向雪中闻。
过尽东园桃与李，还见此，一枝春。
庾郎襟度最清真。
挹芳尘。
便情亲。
南馆花深，清夜驻行云。
拚却日高呼不起，灯半灭，酒微醺。
风骨萧然，称独立、群仙首。
春江雪、一枝梅秀。
小样香檀，映朗玉、纤纤手。
未久。
转新声、泠泠山溜。
曲里传情，更浓似、尊中酒。
信倾盖、相逢如旧。
别后相思，记敏政堂前柳。
知否。
又拚了、一场消瘦。
烟花丛里不宜他。
绝似好人家。
淡妆娇面，轻注朱唇，一朵梅花。
相逢比著年时节，顾意又争些来朝去也，莫因别个，忘了人咱。
韵胜仙风缥缈。
的皪娇波宜笑。
串玉一声歌，占断多情风调。
清妙。
清妙。
留住飞云多少。
翦烛西窗夜未阑。
酒豪诗兴两联系。
香喷瑞兽金三尺，人插云梳玉一弯。
倾笑语，捷飞泉。
觥筹到手莫留连。
明朝再作东阳约，肯把鸾胶续断弦。
萱草斋阶，芭蕉弄叶。
乱红点点团香蝶。
过墙一阵海棠风，隔帘几处梨花雪。
愁满芳心，酒潮红颊。
年年此际伤离别。
不妨横管小楼中，夜阑吹断千山月。
莺未老。
花谢东风扫。
秋千人倦彩绳闲，又被清明过了。
日长破夜长眠，别听笙箫吹晓。
锦笺封与怨春诗，寄与归云缥缈。
春动酒旗风，野店芳醪留客。
系马水边幽寺，有梨花如雪。
山僧欲看醉魂醒，茗碗泛香白。
微记碧苔归路，袅一鞭春色。
花月赏心天，抬举多情诗客。
取次锦袍须贳，爱春醅浮雪。
黄鹂何处故飞来，点破野云白。
一点暗红犹在，正不禁风色。
春意满西湖，湖上柳黄时节。
濒水雾窗云户，贮楚宫人物。
一年管领好花枝，东风共披拂。
已约醉骑双凤。
玩三山风月。
客子久不到，好景为君留。
西楼著意吟赏，何必问更筹。
唤起一天明月，照我满怀冰雪，浩荡百川流。
鲸饮未吞海，剑气已横秋。
野光浮。
天宇迥，物华幽。
中州遗恨，不知今夜几人愁。
谁念英雄老矣，不道功名蕞尔，决策尚悠悠。
此事费分说，来日且扶头。
风月小斋模画舫。
绿窗朱户江湖样。
酒是短桡歌是桨。
和情放。
醉乡稳到无风浪。
自有拍浮千斛酿。
从教日日蒲桃涨。
门外独醒人也访。
同俯仰。
赏心却在鸱夷上。
雪堂迁客。
不得文章力。
赋写曹刘兴废，千古事、泯陈迹。
望中矶岸赤。
直下江涛白。
半夜一声长啸，悲天地、为予窄。
江头三月清明。
柳风轻。
巴峡谁知还是、洛阳城。
春寂寂。
娇滴滴。
笑盈盈。
一段乌丝阑上、记多情。
远水生光，遥山耸翠，霁烟深锁梧桐。
正零瀼玉露，淡荡金风。
东篱菊有黄花吐，对映水、几族芙蓉。
重阳佳致，可堪此景，酒酽花浓。
追念景物无穷。
叹少年胸襟，忒煞英雄。
把黄英红萼，甚物堪同。
除非腰佩黄金印，座中拥、红粉娇容。
此时方称情怀，尽拚一饮千钟。
草堂诗馀后集卷上。
日日过西湖，冷浸一天寒玉。
山色虽言如画，想画时难邈。
前弦后管夹歌钟，才断又重续。
相次藕花开也，几兰舟飞逐。
正梧阴碧转，扇浪凉生，渐回秋意。
祥绕朱门，有崧灵钟瑞。
笔走龙蛇，句雕风月，好客敦高谊。
苏小琵琶，绿珠箫管，日添罗绮。
邃阁清班，贰车清政，奕叶蝉联，世间谁比。
行侍甘泉，趁青春荣贵。
尽卷虾须，满斟鹦鹉，向画堂沉醉。
铜狄摩挲，蓬莱清浅，八千椿岁。
烟波江上西亭小。
晓来雨过惊秋早。
飞栋倚晴空。
凉生面面风。
痴儿官事了。
独自凭栏笑。
何处有尘埃。
扁舟归去来。
愁别欣逢。
人间离合，自古难同。
写就茶经，注成花谱，何事西东。
一尊良夜匆匆。
怎忍见轻帆短篷。
汉水无情，楚云有意，目断飞鸿。
忆昔南楼旧使君。
与君携手蹑浮云。
如今更到经行处，妙墨新诗得屡闻。
淮南路，楚江分。
离尊相属更论文。
明朝一棹人千里，多少红愁与翠颦。
我是行人更送行。
潇潇风雨倍伤情。
征帆西去何须急，飞诏东来分外荣。
红袖湿，玉尊倾。
不堪回首暮云平。
小舟准拟随君去，要听霜天晓角声。
雨沐芙蓉秋意清。
可人风月满江城。
怜风爱月方留恋，对月临风又送行。
人渐远，酒须倾。
只凭一醉遣多情。
重来休厌刘郎老，明月清风有素盟。
虎啸风生，龙跃云飞，时不再来。
试凭高望远，长淮清浅，伤今怀古，故国氛埃。
壮志求伸，匈奴未灭，早以家为何谓哉。
多应是，待著鞭事了，税驾方回。
稼轩聊尔名斋。
笑学请樊迟心未开。
似南阳高卧，莘郊自乐，磻溪韬略，傅野盐梅。
植杖亭前，集山楼下，五桂三槐次第栽。
功名遂，向急流勇退，肯恁徘徊。
千里风湍，万叠云峰，自相送迎。
叹扁舟如叶，漂流如梗，片帆如箭，聚散如萍。
家在东湖，身来西浙，非为区区利与名。
堪怜处，为雏饥犊暮，狗苟蝇营。
平生何辱何荣。
且一任三才和五行。
有鷃飞鹏奋，鹤长凫短，朱颜富贵，白发公卿。
印漫累累，绶何若若，休羡行歌朱买臣。
归来好，向严滩垂钓，谷口躬耕。
一雨连春，东湖涨、蒲萄新绿。
湖上路，柳浓花艳，绿围红簇。
尘世难逢开口笑，人生待足何时足。
况南州高士是西邻，人如玉。
行路唱，谁家曲。
悉易感，欢难续。
问轩裳於我，有何荣辱。
众醉岂容君独醒，出林休恨风摧木。
叹惊弦、飞鸟尚知还，安巢宿。
三十年前，曾向此、舞风歌月。
今依旧、江山如画，鬓须如雪。
故友冥鸿随净社，旧时秋蚓横尘壁。
赖庐峰、对我眼偏青，曾相识。
开岫幌，携山屐。
泉泻布，星飞石。
为收帆舣棹，小留终日。
休问重湖吹碧浪，且同五老浮琼液。
待明朝、鹢首向东飞，清风力。
腾茂飞英，分忧愿、自然风力。
千里静，江山改观，羽旄增色。
林下风清公事少，笔端雷动奸豪息。
听宴香、深处笑声长，文章客。
丹诏自，天边得。
宣室对，君心忆。
趁良辰高会，履珠簪碧。
和气回春徵酝酿，政声报最惟清白。
看挥毫、万字扫云烟，吴笺湿。
画鹢翩翩去似飞。
季鹰何事忽思归。
风湍自送征帆稳，云巘须将彩笔挥。
江作酒，海为卮。
为君满酌不须辞。
酒酣渴思回春梦，自笑何时是足时。
於岚光亭。
思恭蒋丈宠和寄示，醉中操笔，对月再用前韵扬辉璧月，照层台缥缈，蓬莱云气。
玉宇清明仙语近，多少怨红愁翠。
问我殷勤，几年尘土，依旧高标致。
广寒别后，与谁曾共幽会。
一日失脚人间，十常八九，底事如人意。
狗苟绳营真可笑，何乃比余於是。
风月佳时，江山好处，无复怀愁悴。
倚栏舒啸，六经时自心醉。
重阳时节。
可怜又是天涯客。
扁舟小泊花溪侧。
细雨斜风，不见秦楼月。
白衣望断无消息。
举觞一笑真难得。
归兮学取陶彭泽。
采菊东篱，悠然见山色。
喜连宵、四郊春雨。
纷纷一阵红去。
东君不爱闲桃李，春色尚余分数。
云影住。
任绣勒香轮，且阻寻芳路。
农家相语。
渐南亩浮青，西江涨绿，芳沼点萍絮。
西成事，端的今年不误。
从他蝶恨蜂妒。
莺啼也怨春多雨，不解与春分诉。
新燕舞。
犹记得、雕梁旧日空巢土。
天涯劳苦。
望故国江山，东风吹泪，渺渺在何处。
月色透窗寒，一夜素衾霜湿。
无寐起来搔首，正参横人寂。
此心重省已回肠，何况是行役。
欲弃利名归去，奈楚天云隔。
枉道黉堂是冷官。
深深青琐锁青鸾。
新诗自得清歌举，和气都消永夜寒。
花态净，酒杯宽。
燕娇莺巧有余欢。
不因客里东阳瘦，好把西江一吸干。
传语风光，须少驻、共君流转。
谁忍见、绿肥红瘦，鲜欢多感。
泽国千丝烟雨暗，江城一带云山远。
看新荷、泛水学人愁，心常卷。
羞鬓雪，凭花染。
携酒阵，嫌杯浅。
叹人生岂为，青衫槐板。
记舞可怜宫柳细，写情但觉香笺短。
上层楼、独倚有谁知，栏干暖。
山险号北固，景胜冠南州。
洪涛江上乱云，山里簇红楼。
堪笑萍踪无定，拟泊叶舟何许，无计可依刘。
金阙自帷幄，玉垒老貔貅。
问兴亡，成底事，几春秋。
六朝人物，五胡妖雾不胜愁。
休学楚囚垂泪，须把祖鞭先著，一鼓版图收。
惟有金焦石，不逐水漂流。
风雨做春愁，桃杏一时零落。
是处绿肥红瘦，怨东君情薄。
行藏独倚望江楼，双燕度帘幕。
回首故园应在，误秋千人约。
玉殿分荣两桂华。
灵根移植在长沙。
风姨先绽无双蕊，月姊重开第一花。
金榜烂，玉音加。
从今稳步上天霞。
休夸水系三千里，且歌笙歌十万家。
梯横画阁。
碧栏干外江风恶。
笑声欢意浮杯酌。
秋水春山，相对称行乐。
谁家青鸟穿帘幕。
暗传空有阳台约。
天公著意称停著。
寒色人情，都恁两清薄。
横梯画阁。
月明江净烟光薄。
碧山回绕栏干角。
一缕行云，忽向杯中落。
樱歌柳舞俱柔弱。
罗衣不耐江风恶。
凭谁唤取双黄鹤。
骑上碧台，同赴金桃约。
东君著意在枝头。
红紫自风流。
贪引游蜂舞蝶，几多春事都休。
三分好处，不随流水，即是闲愁。
惟我惜花心在，更看红叶沈浮。
形胜视京兆，警跸驻钱塘。
光前诏后弹压，谁数汉张王。
几百万家和气，五十余年创见，天下一循良。
有口皆歌颂，无地不耕桑。
春过半，花锦烂，柳丝长。
潭潭门卫森戟，宴寝正凝香。
笑把湖山佳色，醉挹西湖晴滟，童艾祝霞觞。
四海瞻华衮，千载侍吾皇。
海岳储祥，符昌运、挺生前哲。
天赋与、飘然才气，凛然忠节。
颖脱难藏冲斗剑，誓清行击中流楫。
二十年、麾节遍江湖，恩威浃。
香穗直，云峰列。
觞羽急，鲸川竭。
共介公眉寿，赞公贤业。
出处已能齐二老，功名岂止超三杰，侍吾皇、千载带金重，头方黑。
正彩铃坠盖，玉燕投怀，梦符佳月。
五百年间，诞中兴人杰。
杖策归来，入关从步，万里朝金阙。
贯日精忠，凌云壮气，妙龄英发。
名镇重湖，屡凭熊轼，恩满西江，载分龙节。
有志澄清，誓击中流楫。
谈笑封侯，雍容谋国，看掀天功业。
待与斯民，庆公华衮，祝公黄发。
正百花堂下，山雨楼前，粲然梅柳。
和气回春，滟一尊芳酒。
桂子兰孙，凤歌鸾舞，介我公眉寿。
天上遐龄，人间独乐，古来稀有。
壮日题桥，儿时击瓮，名遂功成，自然长久。
琳馆偷闲，约赤城为友。
紫诏重颁，黄扉稳步，好试调羹手。
九世鸡窠，千秋麟阁，玉颜依旧。
正槐堂日永，梅雨消尘，麦天摇翠。
天祐昌辰，诞中兴嘉瑞。
秀伟标姿，从容谋断，笑吐平戎计。
汉节归来，边尘扫净，鼎司荣贵。
间世良臣，威严辅政，妩媚承君，道襟冲粹。
玉券金丹，称功名成遂。
茂苑烟霞，太湖风月，聊伴凝香醉。
补衮工夫，调羹手段，如今重试。
星桥未就，月钩初挂，翠叶暗惊秋早。
蕊珠宫里厌清闲，试回首、尘寰一笑。
仙风道骨，姆仪家范，须信人间最少。
一枝丹桂四兰荪，况千岁、灵椿未老。
楚天风色。
一夜波翻雪。
舣岸锦帆不度，天有意、且留客。
鼓声吹取急。
离觞须举白。
看去芳菲时候，日边听、好消息。
碧云初返岫，潦水正鸣滩。
兰舟容与，歌舞偏称笑中看。
烛影烘寒成暖，花色照人如昼，一坐有余欢。
酒滟浮金盏，香缕霭雕盘。
碧簪横，银漏永，玉樽干。
喧春鼓吹，翠袖起舞佩珊珊。
记得山明水秀，何处朝云暮雨，常在梦魂间。
多少难言事，都付两眉弯。
晓来膏雨，报一犁丰信，几枝娇色。
岸草河沙明似镜，不到尘埃花陌。
急管繁弦，香车宝勒，正阻寻春客。
东风特起，半空微露晴碧。
何况主意深勤，冰清才藻，玉润真珪璧。
翠麓华堂横枕水，波底斜阳红湿。
莲社风流，桃溪标致，便觉凡心息。
玉尊倾尽，笑中归步钩月。
东风唤我，西园闲坐，大醉高歌竟日。
行藏独倚画栏干，便忘了、征衫泪湿。
亭高烟远，天低云近，相对逃名隐客。
掀髯无语看青山，断不信、尘埃到得。
断云漏雨。
依约西山暮。
风定樯高须小住。
不忍带将春去。
此行抑有求欤。
青衣拟问平都。
万里一钩新月，相忘常在江湖。
危台枕城堞，今昔几人游。
绕城碧水一带，茂苑与长渊。
寂寂弹琴风外，苒苒采香径畔，横截古溪头。
极目暮云合，宋玉正悲秋。
岘山碑，帝子阁，庾公楼。
当时风物，如今烟水只供愁。
处处山明水秀，岁岁春花秋月，何必美南州。
故国未归去，萍梗叹漂流。
雨霁彩虹卧，半夜水明楼。
太湖极目，四面水尽是天流。
几点鲈乡莼浦，万里鲸波雪浪，掀舞小渔舟。
金饼挂蟾魄，时景正中秋。
钓纶轻，兰棹稳，笑王侯。
一蓑一笠，得意何必美封留。
纵使金章鼎贵，何似玉樽倾倒，一醉可消愁。
玉女在何许，唤起与同游。
佳客志淮海，贱子设樽罍。
楚江昨夜清涨，短棹已安排。
休问南楼风月，且念阳台云雨，几日却重来。
银烛正凝泪，画鼓且休催。
彩云飞，黄鹤举，两徘徊。
林泉归去高卧，回首笑尘埃。
我唱更凭君和，君起谁同我舞，莫惜玉山颓。
他日扬州路，散策愿相陪。
浩叹对青史，循吏久无闻。
二年江右，赖公华节布阳春。
才自搴帷问俗，无复埋轮当道，一路尽澄清。
多少攀辕意，不待及瓜人。
驻膏车，迟祖帐，倒离尊。
满庭桃李绿阴，何处不深恩。
此去玉音应问，底事金围微减，忧国更忧民。
造膝一言语，四海入洪钧。
雨沐风梳，正梅柳、弄香逞色。
谁忍听、送君南浦，阳关三叠。
玉节前驱光照路，金杯争劝愁生席。
泛锦樯、西去若登仙，乘槎客。
春有意，寒无力。
和风满，洪波息。
笑庐峰湓浦，旧游陈迹。
昔日蜚声台柏劲，他年坐对堂槐密。
想轺车、不待政成时，追锋急。
门掩垂杨，宝香度、翠帘重叠。
春寒在，罗衣初试，素肌犹怯。
薄霭笼花天欲暮，小风送角声初咽。
但独褰、幽幌悄无言，伤初别。
衣上雨，眉间月。
滴不尽，颦空切。
羡栖梁归燕，入帘双蝶。
愁绪多於花絮乱，柔肠过丁香结。
问甚时、重理锦囊书，从头说。
水远山明，秋容淡、不禁摇落。
况正是、楼台高处，晚凉犹薄。
月在衣裳风在袖，冰生枕簟香生幕。
算四时、佳处是清秋，须行乐。
东篱下，西窗角。
寻旧菊，催新酌。
笑广平何事，对秋萧索。
摇叶声声深院宇，折荷寸寸闲池阁。
待归来、闲把木犀花，重熏却。
旧时心事，说著两眉羞。
长记得、凭肩游。
缃裙罗袜桃花岸，薄衫轻扇杏花楼。
几番行，几番醉，几番留。
也谁料、春风吹已断。
又谁料、春风吹已断。
又谁料、朝云飞亦散。
天易老，恨难酬。
蜂儿不解知人苦，燕儿不解说人愁。
旧情怀，消不尽，几时休。
金鸭懒熏香，向晚来春酲，一枕无绪。
浓绿涨瑶窗，东风外、吹尽乱红飞絮。
无言伫立，断肠惟有流莺语。
碧云欲暮，空惆怅，韶华一时虚度。
追思旧日心情，记题叶西楼，吹花南浦。
老去觉欢疏，伤春恨，都付断云残雨。
黄昏院落，问谁犹在凭阑处。
可堪杜宇，空只解声声，催他春去。
娟娟霜月又侵门。
对黄昏。
怯黄昏。
愁把梅花，独自泛清尊。
酒又难禁花又恼，漏声远，一更更，总断魂。
断魂。
断魂。
不堪闻。
被半温。
香半温。
睡也睡也，睡不稳、谁与温存。
只有床前、红独伴啼痕。
一夜无眠连晓角，人瘦也，比梅花，瘦几分。
倩娇莺姹燕，说不尽、此时情。
正小院春阑，芳园昼锁，人去花零。
凭高试回望眼，奈遥山远水隔重云。
谁遣风狂雨横，便教无计留春。
谁知雁杳与鸿冥。
自难寄丁宁。
纵柳院颦深，桃门笑在，知属何人。
衣篝几回忘了，奈残香、犹有旧时熏。
空使风头卷絮，为他飘荡花城。
问东君、既解遣花开，不合放花飞。
念春风枝上，一分花减，一半春归。
忍见千红万翠，容易涨桃溪。
花自随流水，无计追随。
不忍凭高南望，记旧时行处，芳意菲菲。
叹年来春减，花与故人非。
总使、梁园赋在，奈长卿、老去亦何为。
空搔首，乱云堆里，立尽斜晖。
夜来风雨匆匆，故园定是花无几。
愁多愁极，等闲孤负，一年芳意。
柳困花慵，杏青梅小，对人容易。
算好春长在，好花长见，元只是、人憔悴。
回首池南旧事。
恨星星、不堪重记。
如今但有，看花老眼，伤时清泪。
不怕逢花瘦，只愁怕、老来风味。
待繁红乱处，留云借月，也须拚醉。
一春浑不见，那堪又是，花飞时节。
忍对危栏数曲，暮云千叠。
门外星星柳眼，看还似、当时风月。
愁万结。
凭谁为我，殷勤低说。
不是惯却春心，奈新燕传情，旧莺饶舌。
冷篆余香，莫放等闲消歇。
纵使繁缃褪尽，犹有酴醿堪折。
魂梦切。
如今不奈，飞来蝴蝶。
爱春归，忧春去，为春忙。
旋点检、雨障云妨。
遮红护绿，翠帏罗幕任高张。
海棠明月杏花天，更惜浓芳。
唤莺吟，招蝶拍，迎柳舞，倩桃妆。
尽唤起、万籁笙簧。
一觞一咏，尽教陶写绣心肠。
笑他人世漫嬉游，拥翠偎香。
空山子规叫，月破黄昏冷。
帘幕风轻，绿暗红又尽。
自从别后，粉销香腻，一春成病。
那堪昼闲日永。
恨难整。
起来无语，绿萍破处池光净。
闷理残妆，照花独自怜瘦影。
睡来又怕，饮来越醉，醒来却闷。
看谁似我孤令。
睡起情无著。
晓雨尽，春寒弱。
酒盏飘零，几日顿疏行乐。
试数花枝，问此情何若。
为谁开，为谁落。
正愁却。
不是花情薄。
花元笑人萧索。
旧观千红，至今冷梦难讠乇。
燕麦春风，更几人惊觉。
对花羞，为花恶。
南月惊乌，西风破雁，又是秋满平湖。
采莲人尽，寒色战菰蒲。
旧信江南好景，一万里、轻觅莼鲈。
谁知道，吴侬未识，蜀客已情孤。
凭高，增怅望，湘云尽处，都是平芜。
问故乡何日，重见吾庐。
纵有荷纫芰制，终不似、菊短篱疏。
归情远，三更雨梦，依旧绕庭梧。
秋风秋雨，正黄昏、供断一窗愁绝。
带减衣宽谁念我，难忍重城离别。
转枕褰帷，挑灯整被，总是相思切。
知他别后，负人多少风月。
不是怨极愁浓，只愁重见了，相思难说。
料得新来魂梦里，不管飞来蝴蝶。
排闷人间，寄愁天上，终有归时节。
如今无奈，乱云依旧千叠。
断云低晚，轻烟带暝，风惊罗幕。
数点梅花，香倚雪窗摇落。
红炉对谑。
正酒面、琼酥初削。
云屏暖，不知门外，月寒风恶。
迤逦慵云半掠。
笑盈盈、闲弄宝筝弦索。
暖极生春，已向横波先觉。
花娇柳弱。
渐倚醉、要人搂著。
低告讠乇。
早把被香熏却。
掩凄凉、黄昏庭院，角声何处呜咽。
矮窗曲屋风灯冷，还是苦寒时节。
凝伫切。
念翠被熏笼，夜夜成虚设。
倚阑愁绝。
听凤竹声中，犀影帐外，簌簌酿寒轻雪。
伤心处，却忆当年轻别。
梅花满院初发。
吹香弄蕊无人见，惟有暮云千叠。
情未彻。
又谁料而今，好梦分胡越。
不堪重说。
但记得当初，重门锁处，犹有夜深月。
在家不觉穷冬好。
向客里、方知道。
故园梅花正开时，记得清尊频倒。
高烧红蜡，暖熏罗幌，一任花枝恼。
如今客里伤怀抱。
忍双鬓、随花老。
小窗独自对黄昏，只有月华飞到。
假饶真个，雁书频寄，何以归来早。
双鬓乍绾横波溜。
记当日、香心透。
谁教容易逐鸡飞，输却春风先手。
天公元也，管人憔悴，放出花枝瘦。
几宵和月来相就。
问何事、春山斗。
只应深院锁婵娟，枉却娇花时候。
何时为我，小梯横阁，试约黄昏后。
伤春时候一凭阑。
何况别离难。
东风只解催人去，也不道、莺老花残。
青笺未约，红绡忍泪，无计锁征鞍。
宝钗瑶钿一时闲。
此恨苦天慳。
如今直恁抛人去，也不念、人瘦衣宽。
归来忍见，重楼淡月，依旧五更寒。
老来风味，是事都无可。
只爱小书舟，剩围着、琅玕几个。
呼风约月，随分乐生涯，不羡富，不忧贫，不怕乌蟾堕。
三杯径醉，转觉乾坤大。
醉后百篇诗，尽从他、龙吟鹤和。
升沈万事，还与本来天，青云上，白云间，一任安排我。
雨过凉生藕叶。
晚庭消尽暑，浑无热。
枕簟不胜香滑。
争奈宝帐情生，金尊意惬。
玉人何处梦蝶。
思一见冰雪。
须写个帖儿、丁宁说。
试问道、肯来么，今夜小院无人，重楼有月。
小小闲窗底。
曲曲深屏里。
一枕新凉，半床明月，留人欢意。
奈梅花引里唤人行，苦随他无计。
几点清觞泪。
数曲乌丝纸。
见少离多，心长分短，如何得是。
到如今、留下许多愁，枉教人憔悴。
夏围初结。
绿深深处红千叠。
杜鹃过尽芳菲歇。
只道无春，满意春犹惬。
折来一点如猩血。
透明冠子轻盈帖。
芳心蹙破情忧切。
不管花残，犹自拣双叶。
旧日心期不易招。
重来孤负，几个良宵。
寻常不见尽相邀。
见了知他，许大无聊。
昨夜花插翠翘。
影落清溪，应也魂消。
假饶真个住山腰。
那个金章，换得渔樵。
小会幽欢整及时。
花也相宜。
人也相宜。
宝香未断烛光低。
莫厌杯迟。
莫恨欢迟。
夜渐深深漏渐稀。
风已侵衣。
露已沾衣。
一杯重劝莫相违。
何似休归。
何自同归。
一枝烟雨瘦东墙。
真个断人肠。
不为天寒日暮，谁怜水远山长。
相思月底，相思竹外，犹自禁当。
只恐玉楼贪梦，输他一夜清香。
山尽雨溪头。
水合天浮。
行人莫赋大江愁。
且是芙蓉城下水，还送归舟。
鱼雁两悠悠。
烟断云收。
谁教此水却西流。
载我相思千点泪，还与青楼。
闻说海棠开尽了。
怎生得、夜来一笑。
颦绿枝头，落红点里，问有愁多少。
小园闭门春悄悄。
禁不得、瘦腰如袅。
豆蔻浓时，酴醿香处，试把菱花照。
卷地芳春都过了。
花不语、对人含笑。
花与人期，人怜花病，瘦似人多少。
闻道重门深悄悄。
愁不尽、露啼烟袅。
断得相思，除非明月，不把花枝照。
九月江南烟雨里。
客枕凄凉，到晓浑无寐。
起上小楼观海气。
昏昏半约渔樵市。
断雁西边家万里。
料得秋来，笑我归无计。
剑在床头书在几。
未甘分付黄花泪。
有客钱塘江上住。
十日斋居，九日愁风雨。
断送一春弹指去。
荷花又绕南山渡。
湖上幽寻君已许。
消息不来，望得行云暮。
芳草梦魂应记取。
不成忘却池塘句。
门外飞花风约住。
消息江南，已酿黄梅雨。
蜀客望乡归不去。
当时不合催南渡。
忧国丹心曾独许。
纵吐长虹，不奈斜阳暮。
莫道春光难揽取。
少陵辨得寻花句。
薄薄窗油清似镜。
两面疏帘，四壁文书静。
小篆焚香消日永。
新来识得闲中性。
人爱人嫌都莫问。
絮自沾泥，不怕东风紧。
只有诗狂消不尽。
夜来题破窗花影。
九月重湖寒意早。
目断黄云，冉冉连衰草。
惨别临江愁满抱。
酒尊时事都相恼。
闻道吴天消息好。
鸳鸯西池，咫尺君应到。
若见故人相问劳。
为言未分书舟老。
山无数，雨萧萧。
路迢迢。
不似芙蓉城下去，柳如腰。
梦随春絮飘飘。
知他在、第几朱桥。
说与杜鹃休唤怕魂销。
野店无人霜似水。
清灯照影寒侵被。
门外行人催客起。
因个事。
老来方有思家泪。
寄问梅花开也未。
爱花只有归来是。
想见小乔歌舞地。
浑含喜。
天涯不念人憔悴。
独木小舟烟雨湿。
燕儿乱点春江碧。
江上青山随意觅。
人寂寂。
落花芳草催寒食。
昨夜青楼今日客。
吹愁不得东风力。
细拾残红书怨泣。
流水急。
不知那个传消息。
送我南来舟一叶，谁教催动鸣榔。
高城不见水茫茫。
云湾才几曲，折尽九回肠。
买酒浇愁愁不尽，江烟也共凄凉。
和天瘦了也何妨。
只愁今夜雨，更做泪千行。
浓绿锁窗闲院静，照人明月团团。
夜长幽梦见伊难。
瘦从香脸薄，愁到翠眉残。
只道花时容易见，如今花尽春阑。
画楼依旧五更寒。
可怜红绣被，空记合时欢。
矮窗西畔翠荷香。
人在小池塘。
何事未拈棋局，却来闲倚胡床。
金盆弄水，玉钗亸鬓，妆懒何妨。
莫道困来不饮，今宵却恨天凉。
华筵饮散撤芳尊。
人影乱纷纷。
且约玉骢留住，细将团凤平分。
一瓯看取，招回酒兴，爽彻诗魂。
歌罢清风两腋，归来明月千门。
片花飞后水东流。
无计挽春留。
香小谁栽杜若，梦回依旧扬州。
破瓜年在，娇花艳冶，舞柳纤柔。
莫道刘郎霜鬓，才情未放春休。
风催雨促。
今番不似前欢足。
早来最苦离情毒。
唱我新词，掩著面儿哭。
临行只怕人行远，殷勤更写多情曲。
相逢已是腰如束。
从此知他，还减几分玉。
月挂霜林寒欲坠。
正门外、催人起。
奈离别、如今真个是。
欲住也、留无计。
欲去也、来无计。
马上离魂衣上泪。
各自个、供憔悴。
问江路梅花开也未。
春到也、须频寄。
人到也、须频寄。
溪光曲曲村，花影重重树。
风物小桃源，春事还如许。
情知送客来，又作寻芳去。
可惜一春诗，总为闲愁赋。
长记别郎时，月淡梅花影。
梅影又横窗，不见江南信。
无心换夕香，有分怜朝镜。
不怕瘦棱棱，只怕梅开尽。
萧萧梅雨断人行。
门掩残春绿荫生。
翠被寒灯枕自横。
梦初惊。
窗外啼鹃催五更。
枕簟暑风消，帘幕秋风动。
月到夜来愁处明，只照团衾凤。
去意杳无凭，别语愁难送。
一纸鱼笺枕底香，且做新来梦。
独自上层楼，楼外青山远。
望以斜阳欲尽时，不见西飞雁。
独自下层楼，楼下蛩声怨。
待到黄昏月上时，依旧柔肠断。
玉清冰样洁。
几夜相思切。
谁料浓云遮拥，同心带、甚时结。
匆匆休惜别。
还有来时节。
记取江阴归路，须共踏、夜深月。
杨柳拖烟漠漠，梨花浸月溶溶。
吹香院落春还尽，憔悴立东风。
只道芳时易见，谁知密约难通。
芳园绕遍无人问，独自拾残红。
白酒欺人易醉，黄花笑我多愁。
一年只有秋光好，独自却悲秋。
风急常吹梦去，月迟多为人留。
半黄橙子和诗卷，空自伴床头。
绿外深深柳巷，红间曲曲花楼，一春想见贪游台，不道有人愁。
三月东风易老，几宵明月难留。
酴醿白尽窗前也，还肯醉来否。
东风冷落旧梅台。
犹喜山花拂面开。
绀色梁衣春意静，水沈熏骨晚风来。
柔条不学丁香结，矮树仍参茉莉栽。
安得方盆载幽植，道人随处作香材。
门前杨柳绿成阴。
翠坞笼香径自深。
迟日暖熏芳草眼，好风轻撼落花心。
无多春恨莺难语，最晚朝眠蝶易寻。
惟有狂醒不相贷，酿成憔悴到如今。
宝林岩畔凌云路。
记藉草、寻梅去。
咏绿书红知几度。
行云归后，碧云遮断，寂寞人何处。
一声长笛江天暮。
别后谁吟倚楼句。
匀面照溪心已许。
欲凭锦字，写人愁去，生怕梨花雨。
别梦记春前，春尽苦无归日。
想见鹊声庭院，误几回消息。
万重离恨万重山，无处说思忆。
只有路傍双堠，也随人孤只。
天淡一帘秋，明月几时来得。
何事桂底香近，把清光邀勒。
人间明晦总由天，何必问通塞。
且为人如月好，醉莫分南北。
烟尽戍楼空，又是一帘佳月。
何事山城留滞，负好花时节。
烧灯翦彩没心情，应有翠娥说。
欲借好风吹恨，奈乱云愁叠。
急雨闹冰荷，销尽一襟烦暑。
趁取晚凉幽会，近翠阴浓处。
风梢危滴撼珠玑，洒面得新句。
莫怪玉壶倾尽，待月明归去。
梅雨收黄，暑风依旧闲庭院。
露荷轻颤。
只有香浮面。
挂起西窗，月淡无人见。
幽情远。
随钗低扇。
好个凉方便。
风入藕花翻动。
夜气与香俱纵。
月又带风来，凉意一襟谁共。
情重。
情重。
可惜短宵无梦。
秋香谁买。
散入琉璃界。
点缀小红全不碍。
还却铅华余债。
夜来月底相期。
一枝未觉香迟。
恰似青绫帐底，绛罗初试裙儿。
疏疏整整。
风急花无定。
红烛照筵寒欲凝。
时见筛帘玉影。
夜深明月笼纱。
醉归凉面香斜。
犹有惜梅心在，满庭误作吹花。
柳弱眠初醒，梅残舞尚痴。
春阴将冷傍帘帏。
又是东风和恨、向人归。
乐事灯前记，愁肠酒后知。
老来无计遣芳时。
只有闲情随分、品花枝。
竹粉翻新箨，荷花拭靓妆。
断云侵晚度横塘。
小扇斜钗依约、傍牙床。
蘸蜜分红荔，倾筒泻碧香。
醉时风雨醒时凉。
明月多情依旧、过西厢。
翠黛随妆浅，铢衣称体香。
好风偏与十分凉。
却扇含情独自、绕池塘。
碧藕丝丝嫩，红榴叶叶双。
牵丝摘叶为谁忙。
情到厌厌拚醉、又何妨。
惨惨霜林冬欲尽。
又是溪梅寒弄影。
矮窗曲屋夜烧香，人已静。
灯垂炉。
点滴芭蕉和雨听。
约个归期犹未定。
一夜梦魂终不稳。
知他勾得许多情，真个闷。
无人问。
说与画楼应不信。
篷上雨，篷底有人愁。
身在汉江东畔去，不知家在锦江头。
烟水两悠悠。
吾老矣，心事几时休。
沈水熨香年似日，薄云垂帐夏如秋。
安得小书舟家有拟舫名书舟。
雨燕翻新幕，风鹃绕旧枝。
画堂春尽日迟迟。
又是一番平绿、涨西池。
病起尊难尽，腰宽带易垂。
不堪村落子规啼。
问道行人一去、几时归。
淡霭笼青琐，轻寒薄翠绡。
有人憔翠带宽腰。
又见东风、不忍见柔条。
闷酒尊难寻，亲香篆易销。
夜来溪雪已平桥。
溪上梅魂凭仗、一相招。
梅坞飞香定，兰窗翠色齐。
水边沙际又春归。
领略东风、能有几人知。
爱月眠须晚，寻花去未迟。
谁家庭院更芳菲。
费尽才情、休负一春诗。
荷盖倾新绿，榴巾蹙旧红。
水亭烟榭晚凉中。
又是一钩新月、静方栊。
丝藕清如雪，橱纱薄似空。
好维今夜与谁同。
唤取玉人来共、一帘风。
野水寻溪路，青山踏晚春。
偶来相值却钟情。
一树琼瑶洗尽、客衣襟。
曲沼通诗梦，幽窗净俗尘。
何时散发伴袒裙。
后夜相思生怕、月愁人。
几日诉离尊。
歌尽阳关不忍分。
此度天涯真个去，销魂。
相送黄花落叶村。
斜日又黄昏。
萧寺无人半掩门。
今夜粉香明月泪，休论。
只要罗巾记旧痕。
才合又轻离。
心事多违。
小窗灯影记亲移。
可奈酒酣花困处，不省人归。
山翠又如眉。
肠断幽期。
相思有梦阿谁知。
莫遣重来风絮乱，不似当时。
老去懒寻花。
独自生涯。
几枝疏影浸窗纱。
昨夜月来人不睡，看尽横斜。
门外欲啼鸦。
香意凌霞。
从渠千树绕人家。
世上一枝元也足，不要随他。
休赋惜春诗。
留春住、说与人知。
一年已负东风瘦，说愁说恨，数期数刻，只望归时。
莫怪杜鹃啼。
真个也、唤得人归。
归来休恨花开了，梁间燕子，且教知道，人也双飞。
坠红轻，浓绿润，深院又春晚。
睡起厌厌，无语小妆懒。
可堪三月风光，五更魂梦，又都被、杜鹃催攒。
怎消遣。
人道愁与春归，春归愁未断。
闲倚银屏，羞怕泪痕满。
断肠沈水重熏，瑶琴闲理，奈依旧、夜寒人远。
轻红短白东城路。
忆得分襟处。
柳丝无赖舞春柔。
不系离人只解、系离愁。
如今花谢春将老。
柳下无人到。
月明门外子规啼。
唤得人愁争似、唤人归。
对重阳。
感重阳。
身在西风天一方。
年年人断肠。
景凄凉。
客凄凉。
纵有黄花只异乡。
晚云连梦长。
酒孤斟。
客孤吟。
戏马台荒露草深。
英雄何处寻。
爱登临。
莫登临。
定是愁来关客心。
暮天烟水沈。
风敲窗。
雨敲窗。
窗外芭蕉云作幢。
声声愁对床。
剔银缸。
点银缸。
梦采芙蓉隔一江。
几时蝴蝶双。
角声吹月，风声落枕，梦与柔肠俱断。
谁教当日太情浓，扬不下、新愁一段。
黄花开了，梅花开未，曾约那时相见。
莫教容易负幽期，怕真个、孤他泪眼。
晚凉时节。
翠梧风定蝉声歇。
有人睡起香浮颊。
倚著阑干，笑拣青荷叶。
如今往事愁难说。
曲池依旧闲风月。
田田翠盖香罗叠。
留得露痕，都是泪珠结。
双双相并。
一点红边偏照映。
玉翦云裁。
不比浮花共蒂开。
几回心曲。
选胜摘来情自足。
插向云鬟。
要与仙郎比并看。
春悄悄。
红到一枝先巧。
酒入半腮微带卯。
粉寒香未饱。
芳意枝头偏闹。
困尽蜂须莺爪。
拟倩玉纤和露拗。
情多愁易搅。
花簇簇。
触眼万条垂玉。
小院春深窗锁绿。
水沈风断续。
明月又侵楼曲。
羞向枕囊拘束。
只待夜深清影足。
醉来花底宿。
乌帽侧。
行遍杏花春色。
野意青青分陇麦。
人家烟水隔。
春事莫催行客。
弹指青梅堪摘。
醉倚暮天江拍拍。
雨晴沙路白。
花半湿。
一霎晚云笼密。
天气未佳风又急。
小庭愁独立。
酒病起来无力。
懊恼篆烟锁碧。
一饷春情无处觅。
小屏山数尺。
春夜雨。
催润柳塘花坞。
小院深深门几许。
画帘香一缕。
独立晚庭凝伫。
细把花枝闲数。
燕子不来天欲暮。
说愁无处所。
风阵阵。
吹落杨花无定。
酒病厌厌三月尽。
花檀红自隐。
新绿轩窗清润。
月影又移墙影。
手捻青梅无处问。
一春长闷损。
浓睡醒。
惊对一帘秋影。
桐叶乍零风不定。
半窗疏雨影。
愁与年光不尽。
老入星星双鬓。
只拟上楼寻远信。
雁遥烟水暝。
日下船篷人未起。
一个燕儿，说尽伤春意。
江上残花能有几。
风催雨促成容易。
湖海客心千万里。
著力东风，推得人行未。
相次桃花三月水。
菱歌谁伴西湖醉。
满路梅英飞雪粉。
临水人家，先得春光嫩。
楼底杏花楼外影。
墙东柳线墙西恨。
撷翠揉红何处问。
暖入眉峰，已作伤春困。
归路月痕弯一寸。
芳心只为东风损。
寒意勒花春未足。
只有东风，不管春拘束。
杨柳满城吹又绿。
可人青眼还相属。
小叶星星眠未熟。
看尽行人，唱彻阳关曲。
心事一春何计续。
芳条未展眉先蹙。
晴带溪光春自媚。
绕翠萦青，来约东风醉。
云补断山疏复缀。
雨回绿野清还丽。
拄杖不妨舒客意。
临水人家，问有花开未。
江左风流今有几。
逢春不要人憔悴。
翠幕成阴帘拂地。
池馆无人，四面生凉意。
荷气竹香俱细细。
分明著莫清风袂。
玉枕如冰笙似水。
才亸横钗，早被莺呼起。
今夜月明人未睡。
只消三四分来醉。
小院秋光浓欲滴。
独自钩帘，细数归鸿翼。
鸿断天高无处觅。
矮窗催暝蛩催织。
凉月去人才数尺。
短发萧骚，醉傍西风立。
愁眼望天收不得。
露华衣上三更湿。
晴日溪山春可数。
水绕池塘，知有人家住。
寻日寻花花不语。
旧时春恨还如许。
苦恨东风无意绪。
只解催花，不解催人去。
日晚荒烟迷古戍。
断魂正在梅花浦。
和风暖日西郊路。
游人又踏青山去。
何处碧云衫。
映溪才两三。
疏松分翠黛。
故作羞春态。
回首杏烟消。
月明归渡桥。
春回绿野烟光薄。
低花矮柳田家乐。
陇麦又青青。
喧蜂闲趁人。
野翁忘近远。
怪识刘郎面。
断却小桥溪。
怕人溪外知。
画桥拍拍春江绿。
行人正在春江曲。
花润接平川。
有人花底眠。
东风元自好。
只怕催花老。
安得万垂杨。
系教春日长。
平芜冉冉连云绿。
斜阳衬雨明溪足。
小鸭睡晴沙。
翠烘三两花。
春光闲婉娩。
尽日无人见。
试著小屏山。
图归云际看。
山头翠树调莺舌。
山腰野菜飞黄蝶。
来为等闲休。
去成多少愁。
小庭花木改。
犹有啼痕在。
别后不曾看。
怕花和泪残。
罗衫乍试寒犹怯。
妒花风雨连三月。
灯冷闭门时。
有愁谁得知。
此情真个苦。
只为当时语。
莫道絮沾泥。
絮飞魂亦飞。
夜来花底莺饶舌。
把人心事分明说。
许大好因缘。
只成容易传。
春阑无好计。
唯有归来是。
从此玉台前。
晓妆休太妍。
小窗荫绿清无暑。
篆香终日萦兰炷。
冰簟涨寒涛。
清风一枕高。
有人团扇却。
门掩庭花落。
少待月侵床。
教他魂梦凉。
暑庭消尽风鸣树。
树鸣风尽消庭暑。
横枕一声莺。
莺声一枕横。
扇纨低粉面。
面粉低纨扇。
凉月淡侵床。
床侵淡月凉。
东风有意留人住。
熏风无意催人去。
去住两茫然。
相逢成短缘。
平生花柳笑。
过后关心少。
今日奈情何。
为伊饶恨多。
去年恰好双星节。
鹊桥未渡人离别。
不恨障云生。
恨他真个行。
天涯消息近。
不见乘莺影。
楼外鹧鸪声。
几回和梦惊。
浅寒带暝和烟下。
轻阴挟雨随风洒。
翠幕护重帘。
篆香销半奁。
平生风雨夜。
怕近芭蕉下。
今夕定愁多。
萧萧声奈何。
客窗曾剪灯花弄。
谁教来去如春梦。
冷落旧梅台。
小桃相次开。
人间春易老。
只有山中好。
闲却槿花篱。
莫教溪外知。
晓烟笼日浮山翠。
春风著水回川媚。
远近碧重重。
人家山色中。
野花香自度。
似识幽人处。
安得著三间。
与山终日闲。
扶犁野老田东睡。
插花山女田西醉。
醉眼眩东西。
看看桃满溪。
耕桑山下足。
纨绮人间俗。
莫管旧东风。
从教吹软红。
疏枝半作窥窗老。
又是一年春意早。
风低小院得香迟，月傍女墙和影好。
去年苦被离情恼。
今日逢花休草草。
后时花紫尽从他，且趁先春拚醉倒。
昨夜思量直到明。
拂明心绪更愁人。
风披露叶高低怨，冷雨寒烟各自轻。
休赖酒，莫求神。
为谁教尔许多情。
如今早被思量损，好更当时做弄成。
好思量。
正秋风、半夜长。
奈银缸一点。
耿耿背西窗。
衾又凉。
枕又凉。
露华凄凄月半床。
照得人、真个断肠。
窗前谁浸木犀黄。
花也香。
梦也香。
粉霜拂拂凝香砌。
酝酿梅花天气。
月上小窗如水。
冷浸人无寐。
平生可惯闲憔悴。
担负新愁不起。
消遗夜长无计。
只倚熏香睡。
春犹浅，柳初芽。
杏初花。
杨柳杏花交影处，有人家。
玉窗明暖烘霞。
小屏上、水远山斜。
昨夜酒多春睡重，莫惊他。
静院槐风绿涨，小窗梅雨黄垂。
欲看春事留连处，惟有夜寒知。
魂梦长闲消午醉，扫花共坐风凉。
归来窗北有胡床。
兴在羲皇以上。
青门深。
海棠开尽春阴阴。
春阴阴。
万重云水，一寸归心。
玉楼深锁烟消沈。
知他何日同登临。
同登临。
待收红泪，细说如今。
情脉脉。
半黄橙子和香擘。
和香擘。
分明记得，袖香熏窄。
别来人远关山隔。
见梅不忍和花摘。
和花摘。
有书无雁，寄谁归得。
愁无语。
黄昏庭院黄梅雨。
黄梅雨。
新愁一寸，旧愁千缕。
杜鹃叫断空山苦。
相思欲计人何许。
人何许。
一重云断，一重山阻。
墙外雨肥梅子，阶前水绕荷花。
阴阴庭户熏风满，水纹簟、怯菱芽。
春尽难凭燕语，日长惟有蜂衙。
沈香火冷珠帘暮，个人在、碧窗纱。
天女殷勤著意多。
散花犹记病维摩。
肯来丈室问云何。
腰佩摘来烦玉笋，鬓香分处想秋波。
不知真个有情么。
翠葆扶疏傍药阑。
乱红飘洒满书单。
清明时节又看看。
小雨勒成春尾恨，东风偏作夜来寒。
琴心老尽不须弹。
薄日移影午暑空。
一杯何事便潮红。
扇纨挥尽却疏慵。
早睡情怀冰枕外，夜来消息雨荷中。
不须留烛眩房栊。
闲倚前荣小扇车。
晚妆无力亸云鸦。
凝情香落一庭花。
笑挽清风归玉枕，懒随缺月傍窗纱。
羞红两脸上娇霞。
木落江空又一秋。
天寒几日不登楼。
红绡帐里橙犹在，青琐窗深菊未收。
新画阁，小书舟。
篆烟熏得晚香留。
只因贪伴开炉酒，恼得红儿一夜讴。
泪湿芙蓉城上花。
片飞何事苦参差。
锁深不奈莺无语，巢稳争如燕有家。
情未老，鬓先华。
可怜各自淡生涯。
桃花不解知人意，犹自沾泥也学他。
门外莺寒杨柳。
正减欢疏酒。
春阴早是做人愁，更何况、花飞后。
莫倚东风消瘦。
有酴醿入手。
尽偎香玉醉何妨，任花落、愁依旧。
小小腰身相称。
更著人心性。
一声歌起绣帘阴，都遏住、行云影。
闻道玉郎家近。
被春风勾引。
从今莫怪一东看，自压尽、人间韵。
斗转参横一夜霜。
玉律声中，又报新阳。
起来无绪赋行藏。
只喜人间，一线添长。
帘幕垂垂月半廊。
节物心情，都付椒觞。
年华渐晚鬓毛苍。
身外功名，休苦思量。
别时已有重来愿。
谁料情多天不管。
分明咫尺是青楼，抵死浓云遮得遍。
寄声只倚西飞雁。
雁落书回空是怨。
领愁归去有谁知，水又茫茫山又断。
兰帷夜色高，绣被春寒拥。
何事玉楼人，屡踏杨花梦。
分明相见陈，不道幽情重。
乞个好因缘，莫待来生种。
薄日轻云，天气好、相将祈谷。
民情喜、颂声洋溢，清风斯穆。
饮酒不多元有量，吟诗无数添新轴。
对古人、一笑我真愚。
君无俗。
斜川路，经行熟。
黄花在，归心足。
问渊明去后，有谁能属。
神武衣冠惊梦里，江湖渔钓论心曲。
但从今、散发更披襟，谁能束。
天岂无情，天若道、有情亦老。
功名事、问天因甚，蒙人不了。
好伴云烟耕谷口，休将翰墨传江表。
算鬓边、能得几春风，惊秋早。
陶令尹，张京兆。
怀舒啸，贪荣耀。
尽南柯一梦，漏残钟晓。
滕阁暮霞孤鹜举，庾楼明月鸟飞绕。
念老来、於此兴无穷，知音少。
绀谷浮空，山拥髻、晚来风急。
吹骤雨、藕花千柄，艳妆新浥。
窥鉴粉光犹有泪，凌波罗袜何曾湿。
讶汉宫、朝罢玉皇归，凝情立。
尊前恨，歌三叠。
身外事，轻飞叶。
怅当年空系，誓江孤楫。
云色远连平野尽，夕阳偏傍疏林入。
看月明、冷浸碧琉璃，君须吸。
斜日镕金，三万顷、棹歌齐举。
风不动、采苹双桨，翠鬟相语。
月殿欲浮蟾兔魄，海神不放鱼龙舞。
到今宵、秋气十分清，无今古。
君试唤，扁舟侣。
来伴我，潇湘渚。
共夷犹春浪，笑歌秋浦。
霸越独高身退后，尘缨未濯人谁许。
叹酒杯、不到子陵台，刘伶土。
当年渔隐，路转桃溪汇。
流水下，青山外。
客行花径曲，月上松门对。
撑艇子，雪中蓑笠亲曾载。
老去谁倾盖。
腰瘦频移带。
人健否，花仍在。
明年春更好，来向花前醉。
青鬓改，恁时难拚千金买。
酒力先从脸晕生。
粉妆新丽笑相迎。
晓寒高护彩云轻。
不语似愁春力浅，有情应恨烛花明。
更於何处觅倾城。
翠幕遮笼锦一丛。
尊前初见浅深红。
淡云和月影葱茏。
醉态只疑春睡里，啼妆愁听雨声中。
更烧银烛醉东风。
不怕春寒更出游。
兰桡飞动却惊鸥。
烟光佳处辄迟留。
屏曲未曾歌醉梦，眉尖空只锁闲愁。
从教丝柳绊行舟。
越浦潮来信息通。
吴山不见暮云重。
人生何事各西东。
烟外好花红浅淡，寸余芳草绿葱茏。
苦无欢意敌春浓。
点检尊前花柳丛。
於中偏占牡丹风。
等闲言语惯迎逢。
扇影不摇珠的皪，钗梁斜亸玉玲珑。
梦魂长向楚江东。
帘押低垂月影疏。
梅枝和雪玉相扶。
儿家春信入来无。
半坠宝钗慵览镜，任偏罗髻却拈书。
琴心谁与问相如。
求田何处是生涯。
双鬓已先华。
随分夏凉冬暖，赏心秋月春花。
吾年如此，愁来问酒，困后呼茶。
结社竹林诗老，卜邻江上渔家。
去年曾醉杏花坊。
柳色间轻黄。
重觅旧时行迹，春风满路梅香。
平沙岸草，夫差故国，知是吾乡，梦断数声柔舻，只应已过横塘。
草堂春过一分余。
幽事酒醒初。
琴调细鸣焦木，矢声不断铜壶。
关心药里，忘年蓑笠，自著潜夫。
雨后长镵东麓，月明短艇西湖。
秋山横截半湖光。
湖渚橘枝黄。
纨扇罢摇蟾影，练衣已怯风凉。
插红裂蟹，银丝鲙鲫，莫负传觞。
醉里乾坤广大，人间宠辱兼忘。
阊阖城西山四面。
鸭绿鳞鳞，轻拍横塘岸。
一阵东风羊角转。
望中已觉孤帆远。
独恨寻芳来较晚。
柘老桑稠，农务村村遍。
山鸟劝酤官酒贱。
炊烟深巷听缲茧。
别后惊人远，归心怯舻柔。
晚天凉思冷於秋。
冷浸一溪明月、水弥流。
醉里狂仍在，吟余趣极幽。
夜深何用数更筹。
别有好风吹酒、不须求。
烟树观前浦，风苹听远洲。
等闲来上水边楼。
怅望天涯、何处有归舟。
香断灯花夜，歌停扇影秋。
欲缄尺素说离愁。
不见双鱼、空有大江流。
月傍云头吐，风将雨脚吹。
夜深乌鹊向南飞。
应是星娥颦恨、入双眉。
旧怨垂千古，新欢只片时。
一年屈指数佳期。
到得佳期别了、又相思。
玉鉴十分满，清露一年秋。
漂流踪迹，谁念楚尾与吴头。
此夜刮明尘眼。
望极好张诗胆。
何处有高楼。
浩荡银潢冷。
缥缈白云浮。
笑劳生，难坎止，亦乘流。
阑干拍碎，清夜起舞不胜愁。
万里关河依旧。
一寸功名乌有。
清泪滴衣裘。
老去心空在，归梦绕苹洲。
有客念行役，劲气凛於秋。
男儿未老，衔命如虏亦风流。
决定平戎方略。
恢复旧燕封壤，安用割鸿沟。
莫献肃霜马，好衣白狐裘。
我何人，怀壮节，但凝愁。
平生未逢知已、哙伍实堪羞。
金马文章何在，玉鼎勋庸何有，一笑等云浮。
拚断好风月，羯鼓打梁州。
诗眼曾逢花面，画图还识春娇。
当年风格太娇饶。
粉腻酥柔更好。
酒晕不温香脸，玉慵犹怯轻绡。
春风别后又秋高。
再见只应人老。
春事已浓多日，游人偏盛今年。
梨花寒食雨余天。
鸭绿含风浪浅。
翠袖半黏飞粉，罗衣尚怯轻寒。
不辞归路委香钿。
门外东风如箭。
银潢仙仗，离多会少，朝暮世情休妒。
夜深风露洒然秋，又莫是、轻分泪雨。
云收雾散，漏残更尽，遥想双星情绪。
凭谁批敕诉天公，待留住、今宵休去。
摇落丹枫素秋后。
舞长亭、尚余衰柳。
别梦回、忆得霜柑分我，应自有、浓香噀手。
宿酲谁解三杯酒。
晓山横、望中衔斗。
人去也、纵得相逢似旧，问当日、红颜在否。
云衣薄。
春晴自有东风掠。
东风掠。
度听枝上，几声干鹊。
曲屏心事新题却。
离愁何用堆眉角。
堆眉角。
今朝莫是，打头风恶。
花前狭。
翠茵围坐花阴合。
花阴合。
闲情不似，一双狂蝶。
春沟何处寻红叶。
春寒料想罗衣怯。
罗衣怯。
午醺醒未，翠衾重叠。
光风薄。
杨花欲谢春应觉。
春应觉。
一庭红杏，粉花吹落。
冶游无复飞红索。
凭高独上湖边阁。
湖边阁。
黄昏独倚，画阑西角。
青楼缺。
楼心人待黄昏月。
黄昏月。
入帘无奈，柳绵吹雪。
谁人弄笛声呜咽。
伤春未解丁香结。
丁香结。
鳞鸿何处，路遥江阔。
春膏集。
新雷忽起龙蛇蛰。
龙蛇蛰。
柳塘风快，水流声急。
伤心有泪凭谁浥。
尊前容易青衫湿。
青衫湿。
渡头人去，野船鸥立。
浮云吹尽，卷长空、千顷都凝寒碧。
兔杵无声风露冷，天在怜人寂。
故遣姮娥，驾蟾飞上，玉宇元同色。
天津何事，此时偏界南北。
不但对影三人，我歌君和，我舞君须拍。
涤洗胸中愁万斛，莫问今宵何夕。
老矣休论。
著鞭安用，一笑真狂客。
夜深归去，烂然溪上阡陌。
晴风丽日，算东君、坼遍梅心桃萼。
独有名花开殿后，一笑嫣然如昨。
黄袂层肤，霞冠高拥，多态春才觉。
雨巾风帽，故人来趁花约。
好是罗绮添春，香风环坐，半醉金钗落。
老去心情难似旧，手捻花枝为乐。
麝馥萦愁，妆花凝恨，莫惜金荷酌。
酒阑花睡，梦魂重到京洛。
余霞飞绮，望长天、顷刻云容凝碧。
今夕江皋风力软，明日波心头白。
客舸东流，语离深夜，遣我新愁积。
春融花丽，定知天相行色。
别后一纸乡书，故人相问，好趁秋鸿翼。
空有佳人千点泪，锦字机中曾织。
利锁名缰，古今同是，谁失知谁得。
来朝愁望，旧楼何处西北。
扁舟此计，问当年、谁与寻盟鸥鸟。
许国勋名彝鼎在，风月不妨吟笑。
碧草台边，红云溪上，寿杖扶诗老。
水浮天处，未应俗驾曾到。
盛事埒美知章，鉴湖君赐，宸翰今题号。
指点飞烟轻霭外，有路直通仙岛。
蓑笠渔船，琴书客坐，清夜尊罍倒。
未须归去，片蟾初上林表。
别来何处，酒醒后，梦难觅。
晚日溪亭，清晓便挂帆席。
满载离愁，指去程，还作江南行客。
目断层城，数迢迢山驿。
素巾空染，泪痕斑、应是暗中滴。
记得轻分，玉箫犹自凄咽。
昨夜东风，梅柳惊春色。
料伊也、没心情，过却好天良夕。
倚阑干久，人不见，暮云碧。
芳草池塘，春梦暗惊诗客。
昨夜溪梅，向空山、雪里轻匀颜色。
好赠行人，折枝南枝北。
雨巾风帽，昔追游、谁念旧踪迹。
料得疏篱，暗香时度风息。
淡月微云，有何人消得。
便归去、踏溪桥，慰我经年思忆。
红紫不将春住。
风定更飘无数。
溪涨绿含风，短艇晚横沙渡。
归去。
归去。
肯念西池鸳鹭。
珍重故人相许。
来向水亭幽处。
文字间金钗，消尽晚天微暑。
无雨。
无雨。
不比寻常端午。
筇枝探得梅开了。
青鞋渐踏江头草。
日日作东风。
海棠相次红。
离多良会少。
此计应须早。
莫待作行人。
却将愁送春。
白首故人重会面，论交尔汝忘形。
从今心迹喜双清。
飞鸿追往事，为蝶笑余生。
琥珀杯浓春正好，此怀端为君倾。
旧时猿鹤敢寒盟。
鸠居从拙计，鹏翼任高程。
凝云不动。
玉海无声千丈冻。
来倚阑干。
襟袖凭虚彻骨寒。
归心易折。
后夜月明应恨别。
罨画图边。
著我披蓑上钓船。
东篱黄菊。
细捻香枝人事熟。
少缓芳尊。
且醉侬家麹米春。
老人斋戒。
底事新来移角带。
归梦相关。
明月松江万顷宽。
盈盈袅袅。
欲问卿卿还好好。
无奈娇何。
摺摺湘裙薄薄罗。
尊前顾曲。
舞作回风花拍促。
压尽时流。
棋里输伊一百筹。
先生困熟。
万卷书中聊讠乇宿。
似怯清寒。
更爇都梁向博山。
游仙梦杳。
啼鸟声中春又晓。
未著乌纱。
独坐溪亭数落花。
殷勤举白。
昨夜东风犹有雪。
莫恨春迟。
曾见梅花第一枝。
阴晴未决。
早晚清明新火活。
梦绕秦楼，欲趁归潮上客舟。
酒晕从教上脸丹。
春愁何事点眉山。
都将别后深深意，且向尊前细细看。
多少恨，说应难。
粉巾空染泪斓斑。
炉猊筝雁长闲却，明月楼心夜正寒。
我欲御天风，飞上广寒宫阙。
撼动一轮秋桂，照人间愁绝。
归来须著酒消磨，玉面点红缬。
起舞为君狂醉，更何须邀月。
枝上几多春，数点不融香雪。
纵有笔头千字，也难夸清绝。
艳桃秾李敢争妍，清怨笛中咽。
试策短筇溪上，看影浮波月。
雪后竹枝风，醉梦风吹醒。
瘦立寒阶满地春，淡月梅花影。
门外辘轳寒，晓汲喧金井。
长笛何人更倚楼，玉指风前冷。
涧下水声寒，壑底松风静。
时有清香度竹来，步月寻疏影。
往事属东风，试问花应省。
曾是花前把酒人，别梦溪堂冷。
南北相逢，重借问、古今齐楚。
烛花红、夜阑共语。
怅六朝兴废，但倚空高树。
目断帝乡，梦迷雁浦。
故人疏、梅驿断，音书有数。
塞鸿归、过来又去。
正春浓，依旧作、天涯行旅。
伤心望极，淡烟细雨。
一品归来，强健日、小园幽圃。
扁舟兴、恐天未许。
想当年、持汉节。
众齐咻楚。
丹忠此日，盛名千古。
掞词章、师海内，纬文经武。
莫寒盟、故山旧侣。
到鲈乡、还又是，秋风斜雨。
鸣刀鲙雪，未应便去。
风雨晚春天。
芳兴慵慳。
浅红稠绿园间。
独有梨花三四朵，留住春寒。
年少跃金鞍。
咫尺关山。
倦飞如我已知还。
洒向东风千点泪，衣上重看。
融融睡觉东风息。
行到溪亭侧。
一枝梅玉似人人。
索笑依然消瘦、不禁春。
相逢试问情多少。
应怪山翁老。
翠罗高护结花邻。
一任余芳争学、捧心颦。
天公意向人情满。
灯月教同看。
中秋虽是十分明，不比今宵处处、有华灯。
艳桃秾李歌阑后。
更醉青楼酒。
不妨饮尽玉东西。
横笛声中春色、要君知。
飞琼晓压梅枝重。
酒面羊羔冻。
谁将缟带逐车翻。
明月秦楼昨夜、不胜寒。
何须卷起重帘幕。
愁怕春罗薄。
玉杯持劝醉厌厌。
无奈有人笼袖、出香尖。
乾红翦碎烦纤玉。
相并黄金粟。
汉宫素面说明妃。
马上秋风应解、著燕支。
黄昏小树堪愁绝。
不比梅花月。
满天风露透肌凉。
插取双枝归去、是谁香。
东风寒绝。
江城待得花枝发。
欲知此夜碧天阔下缺。
君恩九鼎重，臣命一毫轻。
出身事主，刚甚须作不平鸣。
老却西山薇蕨，闲损南窗松菊，羞死汉公卿。
豺狼敢横道，草木要知名。
秋已素，人又去，若为情。
长沙何在，风送呜咽暮潮声。
举棹却寻归路，挥尘莫谈时事，得酒且频倾。
一片古时月，千里伴君行。
何须著粉更施朱。
元不在妆梳。
寻常结束，珊珊环佩，短短裙襦。
花羞柳妒空撩乱，冰雪做肌肤。
而今便好，小名弄玉，小字琼奴。
愁云淡淡雨潇潇。
暮暮复朝朝。
别来应是，眉峰翠减，腕玉香销。
小轩独坐相思处，情绪好无聊。
一丛萱草，几竿修竹，数叶芭蕉。
一霎狂云惊雨过，月华恰到帘帷。
槛前叠石翠参差。
洞房相见处，灯火乍凉时。
睡玉眠花愁夜短，匆匆共惜佳期。
风梧不动酒醒迟。
好同蝴蝶梦，飞上凤皇枝。
买笑当歌何处好，小楼四面江山。
玉梅枝上卸余寒。
雨随春到急，风向晚来颠。
任自腰围都瘦损，肯教欢意阑珊。
引杯相属莫留残。
花如人竞好，人与月争圆。
常记梦云楼上住，残灯影里迟留。
依稀绿惨更红羞。
露痕双脸泪，山样两眉愁。
数片轻帆天际去，云涛烟浪悠悠。
今宵独宿古江头。
水腥鱼菜市，风碎荻花洲。
收拾眉尖眼尾情。
当筵相见便相亲。
偷传翡翠歌中意，暗合鸳鸯梦里身。
云态度，月精神。
月流云散两无情。
觉来一枕凄凉恨，不敢分明说向人。
收拾眉尖眼尾情。
夜来真个梦倾城。
鸳鸯有底情难尽，蝴蝶无端梦易惊。
愁一掬，月三更。
绣帏应好睡轻盈。
知他莫有相怜分，展转寻思直到明。
别后应怜信息疏。
西风几度到庭梧。
夜来纵有鸳鸯梦，春去空余蛱蝶图。
烟树远，塞鸿孤。
垂垂天影带平芜。
凭谁写此相思曲，寄与冯川郑小奴。
家在东湖湖上头。
别来风月为谁留。
落霞孤鹜齐飞处，南浦西山相对愁。
真了了，好休休。
莫教辜负菊花秋。
浮云富贵何须羡，画饼声名肯浪求。
花漏声干月隐墙。
琯灰迎晓透新阳。
物情渐逐云容好，欢意偏随日脚长。
山作鼎，玉为浆。
寿杯丛处艳梅妆。
醉乡路接华胥国，应梦朝天侍赭黄。
玉烛调元黍律均。
迎长嘉节属芳辰。
云如惜雨钩牵雪，梅不禁风漏泄春。
天意好，物华新。
偷闲赢取酒边身。
太平朝野都无事，且与莺花作主人。
一夜冰澌满玉壶。
五更喜气动洪炉。
门前桃李知麟集，庭下芝兰看鲤趋。
泉脉动，草心苏。
日长添得绣工夫。
试询补衮弥缝手，真个曾添一线无。
一别音尘两杳然。
不堪虚度菊花天。
惊秋远雁横斜字，噪晚哀蝉断续弦。
好将息，恶姻缘。
凉宵如水复如年。
梦魂不怕风波险，飞过江西阿那边。
人自蕊宫来，微步香云拥。
小试樽前白雪歌，叶叶秋声动。
一翦艳波横，两点愁山重。
收拾眉尖眼尾情，作个鸳鸯梦。
见也如何暮。
别也如何遽。
别也应难见也难，后会难凭据。
去也如何去。
住也如何住。
住也应难去也难，此际难分付。
折得月中枝，坐惜青春老。
及至归来能几时，又踏关山道。
满眼秋光好。
相见应须早。
若趁重阳不到家，只怕黄花笑。
露叶披残露颗传。
明星著地月流天。
不辞独赏穷今夜，应为相逢忆去年。
辜窈窕，负婵娟。
谁知两处照孤眠。
姮娥不怕离人怨，有甚心情独自圆。
万里羁孤困一箪。
平头四十误儒冠。
舜弦广播薰风暖，邹律潜消黍谷寒。
楼谩倚，剑休弹。
看君行复上金銮。
凤池波里求余润，蚖肆泥中岂久蟠。
射虎将军搴绣帽，西园公子南山豹。
共跨龙媒衔凤沼。
风色好。
宫花御柳迎人笑。
剑履醒醒天日表。
集英殿下春来早。
双鹗盘空擎百鸟。
归来了。
蓝袍锦水光相照。
夜半潮声来枕上。
击残梦破惊魂荡。
见说钱塘雄气象。
披衣望。
碧波堆里排银浪。
月影徘徊天滉漾。
金戈铁马森相向。
洗尽尘根磨业障。
增豪放。
从公笔力诗词壮。
芙蓉院宇，露下秋容瘦。
龟鹤仙人献长寿。
问蓬山别后，几度春归，归去晚，开得蟠桃厮勾。
人间游戏好，鲸背风高，那更相将凤雏九。
事苹蘩，工翰墨，才德兼全，人总道、古今稀有。
尽从他、乌兔促年结，看绿鬓朱颜，镇长依旧。
半千宝运，瑞清朝、诞育人间英物。
暖律吹灰春到也，迟日光腾东壁。
婺女双溪，沈郎八咏，辉映皆冰雪。
储精毓秀，几年一个人杰。
须信和气随人，粉梅欺黛柳，娇春争发。
翠幕重重称寿处，莲炬蕙烟明灭。
鼎席犹虚，九重频念此，衮衣华发。
明年今夜，凤池应醉花月。
闷红颦翠，惜流年、忍对艳阳时节。
白玉楼成人去后，两地音尘都绝。
鸾鉴分飞，梦云零乱，欢意今衰飒。
墨痕红淡，忆曾题遍红叶。
须信后约难凭，臂啮鬟剪，也只成虚说。
满眼凄凉无限事，付与丁香愁结。
欲语情酸，临岐步懒，怅望兰舟发。
出门谁伴，泪昏一片孤月。
平湖阁上，正残虹挂雨，微云擎月。
万顷琉璃秋向冷，忍便翠销红歇。
北海樽罍，西园游宴，兴逸湖山发。
飞尘不到，坐移蓬岛珠阙。
莫厌笑口频开，少年行乐事，转头胡越。
公子多情真爱客，敢惮深杯百罚。
太一舟轻，芙蓉城锁，醉指神仙窟。
乘风归去，尽教吹乱华发。
平湖阁上，正雌霓将卷，雄风初发。
醉倚危栏吟眺处，月正蓬莱溟渤。
蓬叶香浮，桂华光放，翻动蛟黾窟。
踏轮谁信，宓妃会借尘袜。
人世景物堪悲。
等闲都换了，朱颜云发。
遥想广寒秋到早，闲著几多空阔。
太白诗魂，玉川风腋，自有飞仙骨。
嫦娥为伴，夜深同驾霜月。
麦秋天气，正玉杓斡暑，熏弦鸣律。
浴佛生朝初过也，还数佳辰三日。
筮水呈祥，梦态叶庆，宝运符千一。
太平朝野，异人端为时出。
须信家世蝉联，乃翁遗范在，子孙逢吉。
雾隐巢云聊寄傲，行矣飞英腾实。
瀑布泉清，炉峰气秀，光映霞觞溢。
萱堂争看，彩衣红堕双橘。
友莺梦蝶。
寻花问柳深相结。
教春去后群芳歇。
零落朋游，辜负好时节。
眼边愁绪多于发。
迢迢一水通吴越。
旧欢新恨都休说。
坐暖残红，沈醉碧天阔。
鸾孤凤支。
而今怎忍轻抛掷。
知他别后谁怜惜。
一味凄惶，辜负我思忆。
云山万叠烟波急。
短书频寄征鸿翼。
相逢后会知何日。
去也奴哥，千万好将息。
空庭草积。
吹花风去春无迹。
锁鸾深处应相忆。
红染罗巾，颦损眉山碧。
曲屏尘暗双鸂鶒。
醉衾不暖炉烟湿。
一帘暝色人孤寂。
梦里灯残，心上雨声滴。
红娇翠弱。
怨人珠泪频偷落。
归期莫负青笺约。
雨断云销，总是初情薄。
夜深秋气生帘幕。
半衾依旧空闲却。
故人何处孤舟泊。
两岸秋声，一夜风涛恶。
菱花镜里桃花笑，清影团团。
月淡风寒。
深夜移灯许细观。
武陵溪上当时事，何处飞鸾。
泪纸惊澜。
飘尽红英不忍看。
歌彻秋娘金缕，醉扳织女云车。
而今谁复荐相如。
拔剑茫然四顾。
好景凭诗断送，闲愁著酒消除。
镜中丝发莫惊呼。
春满珠帘绣户。
脉脉无端心事，厌厌不奈春酲。
越罗衫薄峭寒轻。
试问几番花信。
万点风头柳絮，数声柳外啼莺。
斜阳还傍小窗明。
门掩黄昏人静。
六十仙翁抱桂栽。
果符吉梦诞英才。
上天与降麒麟种。
明月还生蚌蛤胎。
华阁启，玳筵开。
快呼玉手捧金罍。
要知远地无功客，曾到高门作贺来。
沈水销红，屏山掩素。
锁窗醉枕惊眠处。
芰荷香里散秋风，芭蕉上鸣秋雨。
飞阁愁登，倚阑凝伫。
孤鸿影没江天暮。
行云懒寄好音来，断云暗逐斜阳去。
离情冰泮，归心云扰，黯然凝伫江皋。
柳色摇金，梅香弄粉，依稀满眼春娇。
常记极游遨。
更与持玉斗，因解金貂。
郎去瞿塘，妾家巫峡水迢迢。
别来暗减风标。
奈碧云暗断，翠被香消。
春草生池，芳尘凝榭，凄凉月夕花朝。
千里梦魂劳。
但乌啼渡口，猿响山椒。
拟把无穷幽恨，万叠写霜绡。
醉寻芳草城头路。
底事频凝伫。
丽谯直下小层楼。
鸳瓦重重匀砌、几重愁。
睡红颦翠春风面。
咫尺无由见。
从教笑语落檐楹。
图得香闺依约、认郎声。
月娥弄影当窗照。
疑是巫山晓。
芙蓉帐里睡魂惊。
浅拂轻匀犹恐、已天明。
高楼未放梅花弄。
却就鸳衾拥。
舞腰纤瘦不禁春。
恣意任郎撩乱、一梳云。
旧游曾记当年，凤城雨露开晴昼。
端门发钥，御炉烟暗，宫花影覆。
帝念民劳。
俾乘轺传，暂临牛斗。
散阳和四照，春光万井，来小试、调元手。
职业才华竞秀。
汉廷臣、无出其右。
九重眷倚，频虚槐鼎，争迎衮绣。
爽气西山，绿波南浦，酿成芳酒。
趁锋车未到，霞觞共祝，百千长寿。
你又痴。
我又迷。
到此痴迷两为谁。
问天天怎知。
长相思，极相思。
愿得因缘未尽时。
今生重共伊。
红依稀。
绿依稀。
寒勒花梢开较迟。
蝶魂空自迷。
怕人疑。
使人疑。
人道闲愁想未知。
歌眉因甚低。
蝶团飞。
莺乱啼。
陌上花开人未归。
碧台歌舞稀。
月入扉。
风满帷。
坐到黄昏人静时。
清愁君不知。
树槎牙。
冰交加。
冷艳疏疏瘦影斜。
几枝梅放花。
天一涯。
语三叉。
已是情多怨物华。
那堪更忆家。
困无力。
几度偎人，翠颦红湿。
低低问、几时么，道不远、三五日。
你也自家宁耐，我也自家将息。
蓦然地、烦恼一个病，教一个、怎知得。
霁景澄秋，晚风吹尽朝来雨。
夕阳烟树。
万里山光暮。
一带长川，自在流今古。
人何处。
月波横素。
冷浸蒹葭浦。
缓解罗裳，十分鸳履低腰素。
冰香微度。
一罅殷红露。
风折芳莲，影落盆池去。
多羞处。
怕人偷觑。
粉面频回顾。
著意栽银，砌成叶叶莲花舫。
醉霞摇荡。
恰似凌波样。
自笑平生，鲸吸洪波量。
孤心赏。
不如深幌。
一揉酬千想。
醉倚危樯，望中归思生天际。
山腰渚尾。
几簇渔樵市。
帆落西风，一段芦花水。
八千里。
锦书欲寄。
新雁曾来未。
日薄风迟，柳眠无力花枝妥。
燕楼空锁。
好梦谁惊破。
寒食清明，又等闲都过。
愁无那。
泪珠频堕。
洒尽相思颗。
小桃破尽风前萼。
草草年华闲过却。
十分清瘦有谁知，一点相思无处著。
书凭雁字应难讠乇。
花与泪珠相对落。
万红千翠尽春光，若比此情犹自薄。
春生泽国芳菲早。
楼外墙阴闻语笑。
东君著意到西园，点破施朱浑未了。
楚云暮合吴天杳。
天色沈沈云扰扰。
洞门深闭月输孤，不见当时张好好。
风光淡沲云容粹。
点染园林添况味。
花间照夜簇红纱，柳外踏青摇彩旆。
芳时不分空憔悴。
抖擞愁怀赊乐事。
罗衫一任涴尘泥，拚了通宵排日醉。
扁舟破浪鸣双橹。
岁晚客心分万绪。
香红漠漠落梅村，愁碧萋萋芳草渡。
汉皋佩失诚相误。
楚峡云归无觅处。
一天明月缺还圆，千里伴人来又去。
井花暖处新阳动。
节物撩人添倥偬。
寒齑冰齿晕轻澌，败絮粟肌慳短梦。
文章彻了成何用。
闷拨炉灰窥饭瓮。
寻思已得到春时，预把五穷连夜送。
汉皇受禅新尧统。
沼跃潜鱼仪舞凤。
五云色备观台书，万世功成贤相用。
江湖襟带蛮荆控。
摩抚民劳输土贡。
愿倾石尉望尘心，来献鲁侯难老颂。
一阳不受群阴壅。
残历行间冬破仲。
云低吹白腊寒浓，梅小绽红春意重。
湖山千里勤飞控。
淑气冲融披水冻。
笑携雨露洒民心，暗聚精神交帝梦。
黄钟应律扶炎统。
舜日迎长佳节用。
娟娟芳意著花梢，盎盎暖香浮酒瓮。
寿觞唤取纤纤捧。
雨歇珠帘云绕栋。
兴来且伴橘中仙，归去却联池上凤。
台门瑞霭光阳动。
人语鼓声沈汹汹。
观风堂迥暗香飘，卷雨楼前寒翠拥。
锋车促入承天宠。
丹诏衔来须彩凤。
五丝宫线日边长，看补岩廊龙衮缝。
回望玉楼金阙。
正水遮山隔。
风儿又起，雨儿又煞，好愁人天色。
两岸荻花枫叶。
争舞红吹白。
中秋过也，重阳近也，作天涯行客。
乱山叠叠水泠泠。
南北短长亭。
客路如天杳杳，归心能地宁宁。
春光荏苒花期，冷落酒伴飘零。
鬓影黄边半白，烧痕黑处重青。
烛花吹尽篆烟青。
长波拍枕鸣。
西风吹断雁鸿声。
离人梦暗惊。
乡思动，旅愁生。
谁知此夜情。
乱山重叠拥孤城。
空江月自明。
雁阵惊寒，故唤起、离愁万斛。
因追念、镜鸾易破，凤弦难续。
诗句已凭红叶去，梦魂未断黄粱熟。
叹浪萍、风梗又天涯，成幽独。
归来引，相思曲。
尘满把，泪盈掬。
对长天远水，落霞孤鹜。
立尽西风无好意，遥山也学双眉蹙。
恨草根、不逐鬓根摧，秋更绿。
秦楼月。
秦娥本是秦宫客。
秦宫客梦云风韵，借仙标格。
相从无计不如休，如今去也空相忆。
空相忆。
尊前欢笑，梦中寻觅。
酒浓花艳秋波滑。
舞余腰素花枝活。
相见又还休。
不禁归去愁。
醉衾成独拥。
月冷知霜重。
早是梦难成。
梅花肠断声。
雪香白尽江南陇。
暖风绿到池塘梦。
叠影上檐明。
夜潮春水生。
踏青何处去。
杨柳桥边路。
不见浣花人。
汀洲空白苹。
花销玉瘦斜平薄。
舞衣宽尽腰如削。
困甚不胜娇。
乌云横鬓翘。
双蛾颦浅黛。
鸾镜愁空对。
罗袖晚香寒。
泪珠和粉弹。
我已多情，更撞著、多情底你。
把一心、十分向你。
尽他们，劣心肠、偏有你。
共你。
风了人、只为个你。
宿世冤家，百忙里、方知你。
没前程、阿谁似你。
坏却才名，到如今、都因你。
是你。
我也没、星儿恨你。
合下相逢，算鬼病、须沾惹。
闲深里、做场话霸。
负我看承，枉驰我、许多时价。
冤家。
你教我、如何割舍。
苦苦孜孜，独自个、空嗟呀。
使心肠、捉他不下。
你试思量。
亮从前、说风话。
冤家。
休直待，教人咒骂。
青青杨柳水边桥。
水迢迢。
柳摇摇。
缓引离觞，频驻木兰桡。
我是行人君是客，俱有恨，总无聊。
冰澌波暖数琼瑶。
舞晴飚。
拂春潮。
一片别魂，销尽遣谁招。
不似严阳山上雪，魂易尽，雪难销。
相逢执手也踟蹰。
立斯须。
话区区。
借问来时，曾见那人无。
忍泪啼痕香不减，虽少别，忍轻辜。
霜风摇落岁将徂。
景凋疏。
恨萦纡。
过尽行云，我在与谁居。
一掬归心飞不去，层浪叠，片蟾孤。
照水粉梅开尽。
春残峭寒犹甚。
秋气著人衣，斗帐玉儿生晕。
那更。
那更。
帘外月斜风横。
风猎乱香如扫。
又是粉梅开了。
庭户锁残寒，梦断池塘春草。
情悄。
情悄。
帘外数声啼鸟。
折寄陇头春信。
香浅绿柔红嫩。
插向鬓云边，添得几多风韵。
但问。
但问。
管与玉容相称。
有件伡遮，算好事、大家都知。
被新家矍索后，没别底，似别底也难为。
识尽千千并万万，那得恁、海底猴儿。
这百十钱，一个泼性命，不分付、待分付与谁。
幸自得人情，只是有些脾鳖。
引杀俺时直甚，损我儿阴德。
情知守定没干休。
干休冤俺急。
今夜这回除是，有翅儿飞得。
昨日特承传诲。
欲相见、奈何无计。
这场烦恼捻著嚎，晓夜价、求天祝地。
教俺两下不存济。
你莫却、信人调戏。
若还真个肯收心，厮守著、快活一世。
漏永迢迢清夜。
露华浓、洞房寒乍。
愁人早是不成眠，奈无端、月窥窗罅。
心心念念都缘那。
被相思、闷损人也。
冤家你若不知人，这欢娱、自今权罢。
拽尽风流露布，筑成烦恼根基。
早知恁地浅情时。
枉了教人恁地。
惜你十分撋就，把人一味禁持。
这回断了更相思。
比似人间没你。
恼花风雨。
断送春将暮。
底死留春春不住。
那更送春归去。
今朝且赋归与。
明年春满皇都。
共泛桃花锦浪，与君同醉西湖。
天涯重九。
独对黄花酒。
醉捻黄花和泪嗅。
忆得去年携手。
去年同醉流霞。
醉中折尽黄花。
还是黄花时候，去年人在天涯。
醉红宿翠。
髻亸乌云坠。
管是夜来不得睡。
那更今朝早起。
春风满揉腰肢。
阶前小立多时。
恰恨一番雨过，想应湿透鞋儿。
山明水嫩。
潇洒桐庐郡。
极目风烟无限景。
说也如何得尽。
自怜俗状尘容。
几年断梗飘蓬。
借使严陵知道，只应笑问东风。
萍水相逢无定居。
同在他乡，又问征途。
离歌声里客心孤。
花尽园林，水满江湖。
烟树微茫带岸蒲。
何处长沙，何处洪都。
要知安稳到家无。
千里征鸿，一纸来书。
宿醉离愁慢髻鬟。
韩偓。
绿残红豆忆前欢。
叔原。
锦江春水寄书难。
叔原。
红袖时笼金鸭暖，少游。
小楼吹彻玉笙寒。
李璟。
为谁和泪倚阑干。
中行。
柳岸梅溪春又生。
风枝斜里雪枝横。
空牵归兴惹离情。
灰尽寸心犹自热，泪承双睫不能晴。
梦云楼隔豫章城。
几曲屏山数幅波。
雁声斜带夕阳过。
卸帆聊醉菊花坡。
旅枕梦魂归路远，秋江风紧夜寒多。
薄情还解忆人么。
归不去。
归去又还春暮。
洞里小桃音信阻。
几番风更雨。
相伴竹筇芒履。
穿尽松溪花坞。
早是行人贪道路。
声声闻杜字。
云树直。
雨歇半空犹湿。
山影插尖高几尺。
依依衔落日。
远岸双飞溪鸟。
一水无情自碧。
飒飒白苹风正急。
断肠人独立。
春睡重。
睡起烟销鸾凤。
著雨柳绵吹易动。
风帘花影弄。
过雁空劳目送。
纵有音书何用。
有意相思无意共。
不如休做梦。
风又雨。
断送残春归去。
人面桃花在何处。
绿阴空满路。
立马垂杨官渡。
一寸柔肠缕。
回首碧云迷洞府。
杜鹃啼日暮。
山雨绝。
山重冷如冰雪。
窗外芭蕉三两叶。
影排窗上月。
醉枕惊回蝴蝶。
好梦无人共说。
心事悠悠芳草歇。
不眠听鼠啮。
清霜洗空阔，黍管吹秋灰。
七蓂余翠，半月流素影徘徊。
天遣蟠根仙李，世折一枝丹桂，积庆到云来。
风骨峭冰玉，谈辩屑琼瑰。
黄阁老，金闺彦，谪仙才。
小分铜竹，遍洒雨露楚江隈。
好把萧滩玉笥，变作嘉肴芳酒，为寿莫停杯。
飞诏下霄汉，调鼎待盐梅。
萧滩韵环佩，玉笥灿玲珑。
仙源积庆，当日占梦兆维熊。
学业肯先歆向，文焰已高白贺，飞步更蟾宫。
秀色溢眉宇，雄辩倒心胸。
作儿戏，为亲寿，捧霞钟。
彩衣摇曳，光映怀橘堕双红。
正好产分风月，且伴能言桃李，鲸吸海涛洪。
行赴紫泥诏，归拜黑头公。
男儿四方志，岂久困泥沙。
束书匣剑，依旧旅食在京华。
蹭蹬青云未遂，奔走红尘何计，敛袂且还家。
草木渐黄落，风月正清嘉。
友猿鹤，宅丘壑，乐生涯。
几时雷雨，轰磕平地起龙蛇。
尺可鞭夷狄，寸舌可盂社稷，无路踏云车。
今古万千事，洒泪向黄花。
美人在何许，相望正悠悠。
云我雾窗，遥想宛在海中洲。
空对残云冷雨，何限重山叠水，一梦到无由。
遗怨写红叶，薄幸记青楼。
金乌掷，玉蟾缺，物华休。
凤梧眢井，一夜风露各惊秋。
唯有远山无赖，淡扫一眉绿，特地向人愁。
敛袂且归去，回首谩迟留。
高情邈云汉，长揖谢君侯。
脱遗轩冕，簸弄泉石下清幽。
心契匡庐猿鹤，泪染固陵松柏，一衲且蒙头。
风月感平发，魂梦绕神州。
漾一叶，横孤管，去来休。
琵琶亭畔，正是枫叶荻花秋。
占检诗囊酒碗，抬贴舞裀歌扇，收尽两眉愁。
回望碧云合，相伴赤松游。
蚁酒浮明月，鲸波泛落星。
春花秋叶几飘零。
只有庐山君眼、向人青。
明日非今日，长亭更短亭。
不辞一饮尽双瓶。
争奈秋风江口、酒初醒。
凤髻斜分翠，鸳鞋小砑红。
东君著意绮罗丛。
最好一枝特地、怨春风。
懊恨无情语，娇羞忍笑容。
相看疑是梦魂中。
怕逐飞云归去、断行踪。
畴昔飞鸾侣，而今断雁行。
西风岭外下斜阳。
无赖一钩新月、挂人肠。
双泪沾襟袖，孤灯封客床。
枕余衾剩只残香。
别得娇痴不睡、也思量。
春浅梅红小，山寒岚翠薄。
斜风吹雨入帘幕。
梦觉南楼呜咽、数声角。
歌酒工夫懒，别离情绪恶。
舞衫宽尽不堪著。
若比那回相见、更消削。
乱絮飘晴雪，残花绣地衣。
西园歌舞骤然稀。
只有多情蝴蝶、作团飞。
旧事深琴怨，新愁减带围。
倚楼凝望更依依。
怕见一天风雨、卷春归。
走去走来三百里，五日以为期。
六日归时已是疑。
应是望归时。
鞭个马儿归去也，心急马行迟。
不免相烦喜鹊儿。
先报那人知。
微雨洒芳尘，酝造可人春色。
闻道梦云楼外，正小桃花发。
殷勤留取最繁枝，樽前待闲折。
准拟乱红深处，化一双蝴蝶。
新荷小小。
比目鱼儿翻翠藻。
小小新荷。
点破清光景趣多。
青青半卷。
一寸芳心浑未展。
待得圆时。
簟定鸳鸯一对儿。
空阶雨过。
细草摇摇光入座。
斜日多情。
恋恋幽窗故故明。
沈吟无语。
立遍梧桐庭下树。
病叶先秋。
零乱风前片段愁。
角声催晓。
斗帐美人初梦觉。
黛浅妆残。
清瘦花枝不奈寒。
匆匆睡起。
冷落余香栖翠被。
何处阳台。
雨散云收犹未来。
云髻盘鸦。
眉山远翠，脸晕微霞。
燕子泥香，鹅儿酒暖，曾见来那。
秋光已著黄花。
又恰恨、尊前见他。
越样风流，恼人情意，真个冤家。
潇湘雨打船篷。
别离中。
愁见拍天沧水、搅天风。
留不住。
终须去。
莫匆匆。
后夜一尊何处、与谁同。
人好远，路能长。
奈思量。
更放晚来些小雨，做新凉。
衰草低衬斜阳。
斜阳外、水冷云黄。
借使有肠须断尽，况无肠。
淮水阔，楚山长。
恨难量。
不道愁离人独夜，更天凉。
佳节虚过重阳。
更篱下、拆尽疏黄。
看取清溪三百曲，是回肠。
笔走龙蛇，词倾河汉，妙年德艺双成。
帝庭敷奏，亲擢冠群英。
龙首其谁不取，便直饶、勋业峥嵘。
偏他甚，泼天来大，一个好声名。
忆曾。
瞻拜处，当年汝水，今日湓城。
叹白首青衫，又造宾闳。
谨贽诗文一卷，仗仙风、吹到蓬瀛。
依归地，熏香摘艳，作个老门生。
兰畹霜浓，柳溪冰咽，春光先到江梅。
瘦枝疏萼，特地破寒开。
钩引天涯旧恨，双眉锁、九曲肠回。
空销黯，故园何在，风月浸长淮。
当年，吟赏处，醉山颓倒，飞屑成堆。
怎奈向而今，雨误云乖。
万里难凭驿使，那堪对、别馆离杯。
谁知道，洛阳诗老，还有梦魂来。
瘦颊凝酥，残妆弄酒，相逢一笑东风。
并肩携手，羞落可怜红。
疑是回心院里，埋醉首、吐作芳丛。
无端处，雄蜂雌蝶，相美两情通。
一从。
攀折后，汉皋佩失，铜雀春空。
想桃叶桃根，此恨能同。
多谢金銮旧客，收拾在、芸阁签中。
还知否，窃香传粉，输与蠹书虫。
烛销红，窗送白。
冷落一衾寒色。
鸡唤起，马驰行。
月昏衣上明。
酒香唇，妆印臂。
竟夜人人共睡。
魂蝶乱，梦鸾孤。
知他睡稳无。
阳关声里催行色。
马惜离群人惜别。
人怀风月记衔杯，迎步溪山供散策。
阴飚断渡江吹白。
晴壑吞云天放碧。
悬知诗兴满归途，三四野梅开的砾。
寻春误入桃源洞。
草草幽欢聊与共。
牢笼风月此时情，做造溪山今夜梦。
柳蹊未放金丝弄。
梅径已经香雪冻。
春愁离恨重於山，不信马儿驰得动。
钗凤摇金，髻螺分翠。
铢衣稳束宫腰细。
绿柔红小不禁风，海棠无力贪春睡。
剪水精神，怯春情意。
霓裳一曲当时事。
五陵年少本多情，为何特地添憔悴。
落日秋风岭上村。
全稀过雁少行人。
正是悲伤愁绝处，更黄昏。
漠漠野烟生碧树、漫漫衰草际黄云。
借使昔人行到此，也销魂。
山又水，云巘带风湾。
断雁飞时天拍水，乱鸦啼处日衔山。
疑在画图间。
人渐远，游子损朱颜。
别泪空沾双袖湿，春心不放两眉闲。
此去几时还。
征鸿过尽秋容谢。
卷离恨、还东下。
剪剪霜风落平野。
溪山掩映，水烟摇曳，几簇渔樵舍。
芙蓉城里人如画。
春伴春游夜转夜。
别后知他如何也。
心随云乱，眼随天断，泪逐长江泻。
别后相思无限忆。
欲说相思，要见终无计。
拟写相思持送似。
如何尽得相思意。
眼底相思心里事。
纵把相思，写尽凭谁寄。
多少相思都做泪。
一齐泪损相思字。
寒卸园林春已透。
红著溪梅，绿染前堤柳。
见个人人今感旧。
引杯相属蒲塘酒。
金缕歌中眉黛皱。
多少闲愁，借与伤春瘦。
明日马啼浮野秀。
柳颦梅惨空回首。
莺莺燕燕。
摇荡春光懒。
时节近清明，雨初晴、娇云弄暖。
醉红湿翠，春意酿成愁，花似染。
草如剪。
已是春强半。
小鬟微盼。
分付多情管。
痴騃不知愁，想怕晚、贪春未惯。
主人好事，应许玳筵开，歌眉敛。
舞腰软。
怎向轻分散。
小花静院。
有个人人现。
缥缈更娉婷，算不数、歌朋舞伴。
鸣珂曲里，常记偶相逢，无语恨，有情愁，绿嫩红妆浅。
别来谁念。
人面关山远。
凝睇倚危楼，眼波长、眉峰不展。
一年心事，到此向谁论，书雁杳，梦云深，寂寞江天晚。
醉魂初醒。
强起寻芳径。
一似楚云归，诮没个、鳞书羽信。
疏狂踪迹，虚度可怜春，阴还闷。
晴还困。
赢得无端病。
菱花宝镜。
拆破双鸾影。
别袖忍频看，生怕见、啼红醉粉。
而今憔悴，瘦立对东风，红成阵，绿成阴，况是春将尽。
春工领略。
占破群花萼。
对流景，伤沦落。
踏青心缕懒，病酒情怀恶。
无奈处，东风故故吹帘幕。
腕玉宽金约。
一去音容邈。
鱼与雁，应难讠乇。
从前多少事，不忍思量著。
心撩乱，斜阳影在栏干角。
贤圣相逢信有因。
同年同月下穹庭。
紫薇花下丝纶手，采石江边衮绣身。
梅破腊，酒浮春。
锦绷行弄掌珠新。
那人请效封人祝，愿寿尧君与舜臣。
梅雪弄芳馨。
饯日迎辰契月蓂。
争着琴堂称贺处，娉婷。
满捧霞觞璨鲤庭。
鹤等更龟龄。
八十仙翁醉复醒。
好倩洛阳驰誉手，丹青。
乞与人间作寿星。
帘卷南薰，微雨过、天容似沐。
开绮燕，红蕖别馆，绿槐高屋。
灵寿杖横龙脊瘦，长年酒酿鹅儿熟。
唤飞琼、亲捧紫霞杯，歌新曲。
双凤好，温和玉。
谈俭幕，嬉莱眼。
且功成身退，注名仙箓。
莲社焚香冰琢句，兰亭泚笔云翻墨。
愿朱颜、长伴赤松游，骑黄鹄。
日转桐阴，正玉燕、飞来夏屋。
帘幕映，海留红艳，麝重兰馥。
风采传闻瞻瑞节，婉谋曾是回钧轴。
卷秦淮、吹入酒杯中，波翻绿。
丹诏下，公归速。
看日奏，三千牍。
想春迷柳院，夜分莲烛。
清暑声寒苍玉佩，月娥笑捧长生箓。
问瑶池、阿母手栽花，何年熟。
间世真贤出，吉梦兆维熊。
玉麟天上谪见，帏薄贯长虹。
追念当年筹算。
封魏封留勋业，千古事攸同。
语云仁者寿，何必喻乔松。
嗣天子，乘九五，驭飞龙。
分麾契符阃外，凭倚定寰中。
由是天才英纵，散入枢庭闲暇，谈笑抚兵戎。
伫看骄虏静，金鼎篆元功。
有美如花客，容饬尚中州。
玉京杳渺际，与别几经秋。
家在金河堤畔，身寄白苹洲末，南北两悠悠。
休苦话萍梗，清泪已难收。
玉壶酒，倾潋滟，听君讴。
伫雪却月，新弄一曲洗人忧。
同是天涯沦落，何必平生相识，相见且迟留。
明日征帆发，风月为君愁。
月里一枝桂，不付等闲人。
昔年霄汉，闻道争者尽输君。
衣袖天香犹在，风度仙清难老，冰雪莹无尘。
赋才三十倍，论寿八千春。
夏庭芝，周室凤，舜郊麟。
岂如今日称瑞，皇国再生申。
聊借济时霖雨，来种重湖桃李，和气一番新。
尚闻虚黄阁，行看秉洪钧。
吴东清胜，是吴山苍翠，吴江澄渌。
灵秀钟人文物盛，历历皆非凡俗。
而况君家，风流遗世，犹寄山阴曲。
继承才业，算来真是名族。
聊恁驻节重湖，惠歌仁咏，蔼丰年图录。
行看登庸归去后，谁展高才相续。
寿日称觞，一杯千岁，应见蟠桃熟。
祝君难老，为君还更再祝。
正欲登临，何处好、登临眺望。
君约我、今朝携酒，古台同上。
风静秋郊浑似洗，碧空淡覆玻璃盎。
夕照外、渺渺万遥山，开青嶂。
龙山事，空追想。
风流会，今安往。
我劝君一杯，为君高唱。
今日谋欢真雅胜，休辞痛饮葡萄浪。
纵黄花、明日未凋零，非佳赏。
折腰劳，弹冠望，纵飞蓬。
笑造化、相戏穷通。
风帆浪桨，暮城寒角晓楼钟。
暗借霜雪鬓边来，惊对青铜。
萧闲好，何时遂，门横水，迳穿松。
有无限、杯月襟风。
区区个甚，帝尧堂下足夔龙。
不如闻早问溪山，高养吾慵。
捍拨声传酒绿，蔷薇面衬宫黄。
娇波斜入鬓云长。
眉与春山一样。
潇洒不禁疏瘦，低回犹似思量。
换花梨叶晚阴凉。
说与三年梦想。
莫把团扇双鸾隔。
要看玉溪头、春风客。
妙处风骨潇闲，翠罗金缕瘦宜窄。
转面两眉攒、青山色。
到此月想精神，花似秀质。
待与不清狂、如何得。
奈向难驻朝云，易成春梦恨又积。
送上七香车春草碧。
梅花照雪。
浑似人清绝。
香叠绀螺双背结。
曾侍霓旌绛节。
如今却向尘寰。
棋中寄个清闲。
纵使阿郎多病，也须偷画春山。
香檀素手。
缓理新词来伴酒。
音调凄凉。
便是无情也断肠。
莫歌杨柳。
记得渭城朝雨后。
客路茫茫。
几度东风春草长。
一剪梅花，一见销魂。
况溪桥、雪里前村。
香传细蕊，春透灵根。
更水清泠，云黯淡，月黄昏。
幽过溪兰，清胜山矾。
对东风、独立无言。
霜寒塞垒。
风净谯门。
听角声悲，笛声怨，恨难论。
荒山连水水连天。
忆曾上、桂江船。
风雨过吴川。
又却在、潇湘岸边。
不堪追念，浪萍踪迹，虚度夜如年。
风外晓钟传。
尚独对、残灯未眠。
东城归路水云间。
几曾放、梦魂闲。
何日整归鞍。
又人对、西风凭栏。
温柔情性，系怀伤感，欲诉诉应难。
愁聚两眉端。
又叠起、千山万山。
柳外莺声碎。
晚晴天、东风力软，嫩寒初退。
花底觅春春已去，时见乱红飞坠。
又闲傍、阑干十二。
阑外青山烟缥缈，远连空、愁与眉峰对。
凝望处，两叠翠。
鸳鸯结带灵犀佩。
绮屏深、香罗帐小，宝檠灯背。
谁谓彩云和梦断，青翼阻寻后会。
待都把、相思情缀。
便做锦书难写恨，奈菱花、都见人憔悴。
那更有，枕痕泪。
重午日过六，灵岳再生申。
丰神英毅，端是天上谪仙人。
夙蕴机权才略，早岁来归明圣，惊耸汉庭臣。
言语妙天下，名德冠朝绅。
绣衣节，移方面，政如神。
九重隆眷倚注，伟业富经纶。
闻道山东出相，行拜紫泥飞诏，归去秉洪钧。
寿嘏自天锡，安用拟庄椿。
闲院落。
误了清明约。
杏花雨过胭脂绰。
紧了秋千索。
斗草人归，朱门悄掩，梨花寂寞。
书万纸、恨凭谁讠乇。
才封了、又揉却。
冤家何处贪欢乐。
引得我心儿恶。
怎生全不思量著。
那人人情薄。
柳阴亭院杏梢长。
依约巫阳。
凤箫已远秦楼在，水沈烟暖余香。
临镜舞鸾窥沼，倚筝飞雁辞行。
醉边人去自凄凉。
泪眼愁肠。
断云残雨当年事，到而今、好处难忘。
两袖晓风花陌，一帘夜雨兰堂。
披拂芝兰便断金。
顿成南北岂胜任。
三年尊酒半生话，千里云山一寸心。
休怅望，莫登临。
梦魂何处不相寻。
柔肠欲问愁多少，未此湘江烟水深。
爱日烘晴旬日间。
谩邀朋辈为跻攀。
无穷望眼无穷恨，不尽长江不尽山。
星点点，月团团。
倒流河汉入杯盘。
饱吟风月三千首，寄与吴姬忍泪看。
裙拖簇石榴，髻绾偏荷叶。
头上短金钗，轻重还相压。
轻颦月入眉，浅笑花生颊。
夫婿不风流，取次看承别。
杨柳绿成阴，初过寒食节。
门掩金铺独自眠，那更逢寒夜。
强起立东风，惨惨梨花谢。
何事王孙不早归，寂寞秋千月。
竹篱茅屋。
一树扶疏玉。
客里十分清绝，有人在、江南北。
伫目。
诗思促。
翠袖倚修竹。
不是月媒风聘，谁人与、伴幽独。
河汉澈，碧霄晴。
九华仙子以凡尘。
凉夜山头吹玉笛，纤云卷尽月分明。
香露湿，草晶荧。
起看大地粲瑶琼。
下界千门人寂寂，空山夜静海波声。
仙子去，眇云程。
天香杳杳佩环清。
回望九州烟雾日，千山月落影纵横。
金鼎调元手，玉殿涣恩华。
宣威蜀道，曾见千骑拥高牙。
凭仗元枢筹略，宽我宸旒西顾，惠泽被幽遐。
为忆江城好，南浦舣仙槎。
格天心，膺帝眷，极褒嘉。
琳宫香火缘在，还近玉皇家。
霖雨久思贤佐，看即声传丹禁，唤仗听宣麻。
衮绣公归去，宰路筑堤沙。
江亭送行客，肠断木兰舟。
水高风快，满目烟树织成愁。
咿轧数声柔橹，拍塞一怀离恨，指顾隔汀洲。
独立苍茫外，欲去强迟留。
海山长，云水阔，思难收。
小亭深院歌笑，不忍记同游。
唯有当时明月，千里有情还共，后会尚悠悠。
此恨无重数，和泪付东流。
韶华能几许，节物叹推移。
群花竞芳争艳，无奈隙驹驰。
红紫随风何处，唯有抟枝新绿，暗逐雨催肥。
乔木莺初啭，深院燕交飞。
渐清和，微扇暑，日迟迟。
新荷泛水摇漾，萍藻弄晴漪。
百岁光阴难挽，一笑欢娱易失，莫惜酒盈卮。
无计留连住，还是送春归。
心景两无著，情物岂能移。
超然远览失笑，名利苦纷驰。
一品官资荣显，百万金珠豪富，宽自喜家肥，会得个中理，川泳与云飞。
静中乐，闲中趣，自舒迟。
心如止水，无风无自更生漪。
已是都忘人我，一任吾身醒醉，有酒引连卮。
万法无差别，融解即同归。
世态万纷变，人事一何忙。
胸中素韬奇蕴，匣剑岂能藏。
不向燕然纪绩，便与渔樵争席，摆脱是非乡。
要地时难得，闲处日偏长。
志横秋，谋夺众，谩轩昂。
蝇头蜗角微利，争较一毫芒。
幸有乔林修竹，随分粗衣粝食，何必计冠裳。
我已乐萧散，谁与共平章。
凉入三湘，秋气爽、江澄沙白。
人欲去、离愁黯黯，莫留行色。
杯在中朝陪鹓鹭，暂来南楚分风月。
与元枢、鹗荐共扶摇，朝天阙。
皇华使，和戎策。
西府赞，中兴业。
有缁衣同美，武公勋烈。
樯燕已知添别意，骊驹谁为歌新阕。
恨此情、如月过中秋，圆还缺。
去去春光，留不住、情怀索莫。
那堪是、日长人困，雨余寒薄。
叶底青青梅胜豆，枝头颗颗花留萼。
叹流年、空有惜春心，凭春酌。
歌共酒，谁酬酢。
非与是，忘今昨。
且随时随分，强欢寻乐。
世事燕鸿南北去，人生乌兔东西落。
问故园、不负送春期，明年约。
雨接梅霖，风祛槐暑，麦天已秋。
正榴燃红炬，枝头色艳，荷翻绿盖，池面香浮。
心景俱清，身名何有，且向忙中早转头。
尘劳事，枉朝思夕计，细虑深谋。
悠悠。
不复徼求。
但安分、随缘休便休。
纵官居极品。
徒为美玩，家称钜富，未免闲愁。
遇酒开颜，逢欢乐意，有似木人骑土牛。
从他笑，看一朝解悟，八极遨游。
羊角飘尘，金乌烁石，雨凉念秋。
有虚堂临水，披襟散发，纱帱雾卷，湘簟波浮。
远列云峰，近参荷气，卧看文书琴枕头。
蝉声寂，向庄周梦里，栩栩无谋。
茶瓯。
醒困堪求。
粗饱饭安居可以休。
算悠闲静胜，吾能自乐，荣华纷扰，人谩多愁。
习懒非痴，觉迷是病，一力那能胜九牛。
俱休问，且追寻觞咏，知友从游。
枕山平远。
记当年小阁，牙床曾展。
围幅高深春昼永，寂寂重帘不卷。
棹舣西湖，人归南陌，酒晕红生脸。
困来无那，玉肌小倚娇软。
堪恨身在天涯，曲屏环枕，此意何由见。
想像高唐无梦到，独拥闲衾展转。
物是人非，山长水阔，触处思量遍。
愁遮不断，夜阑依旧斜掩。
飘流踪迹，趁春来、还趁春光归去。
九十韶华能几许，著意留他不住。
趱柳催花，摧红长翠，多少风和雨。
蜂闲蝶怨，尽凭枝上莺语。
归棹去去难留，桃花浪暖，绿涨迷津浦。
回首重城天样远，人在重城深处。
惜别愁分，凝暗有泪，总寄阳关句。
不堪肠断，恨随江水东注。
斜风疏雨，正无聊情绪，天涯寒食。
烟重云娇春烂熳，却得轻寒邀勒。
柳褪鹅黄，池添鸭绿，桃杏浑狼藉。
乱山深处，尚留些子春色。
海燕未便归来，踏青斗草，谁与同寻觅。
杜宇多情芳树里，只管声声历历。
似劝行人，不如闻早，作个归消息。
休教肠断，梦魂空费思忆。
平生奇观，爱登高临远，寻幽选胜。
欲上层巅穷望眼，一半崎岖危径。
万瓦鳞鳞，四山簇簇，咫尺疏林映。
山川城郭，恍然多少清兴。
残照斜敛余红，横陈平远，一抹轻烟暝。
何处飞来双白鹭，点破遥空澄莹。
鹤岭云平，龙江波渺，不羡潇湘咏。
襟怀舒旷，曲栏倚了还凭。
连枝蟠古木，瑞荫映晴空。
桃江江上景，古今同。
忙中取静，心地尽从容。
扫尽荆榛蔽，结屋诛茅，道人一段家风。
任乌飞兔走匆匆。
世事亦何穷。
官闲民不扰，更年丰。
箪瓢云水，时与话西东。
真乐谁能识，兀坐忘言，浩然天地之中。
金昊行秋，季商回律，天气佳处。
瑞应皇家，祥开圣旦，宝历绵基祚。
瑶池人祝，钧天乐奏，湛露宴均寰宇，万花覆、千官尽醉，盛事顿超今古。
中兴天统，四三传序，揖逊自归明主。
黄屋非心，萝图有永，还付当今主。
希夷高蹈，寿康长保，五世祖孙欢聚。
尊之至，千秋令节，万年圣父。
秋满衡皋，淡云笼月，晚来风劲。
一抹残霞，数声过雁，还是黄昏近。
凭高临远，倚楼凝睇，多少断愁幽兴。
听渔村、鸣榔隐隐，别浦暮烟收暝。
湘妃起舞，芳兰纫佩，约略乱峰云鬓。
景物悲凉，楚天澄淡，过尽归帆影。
斜阳低处，远山重叠，萧树乱鸦成阵，空无言，栏干凭暖，闷怀似困。
日丽风暄，暗催春去，春尚留恋。
香褪花梢，苔侵柳径，密幄清阴展。
海棠零乱，梨花淡伫，初听闹空莺燕。
有轻盈、妍姿靓态，缓步阆风仙苑。
绿丛红萼，芳鲜柔媚，约略试妆深浅。
细叶来禽，长梢戏蝶，簇簇枝头见。
酡颜真发，春愁无力，困倚画屏娇软。
只应怕、风欺雨横，落红万点。
溪山佳处是湘中。
今古言同。
平林远岫浑如画，更渔村、返照斜红。
两岸荻风策策，一江秋水溶溶。
苍崖石壁景尤雄。
人自西东。
利名汨没黄尘里，又那知、清胜无穷。
何日轻舠蓑笠，持竿独钓西风。
正薰风初扇，雨细梅黄暑溽。
并摇双桨去程速。
那更黄流浩淼，白浪如屋。
动归思、离愁万斛。
平生奇观，颇快江山寓目。
日斜云定晚风熟。
白鹭飞来，点破一川明绿。
展十幅、潇湘画轴。
柳眼窥春春渐吐。
又是东风，摇曳黄金树。
宜入新春闻好语。
一犁处处催耕雨。
未有花须金缕缕。
醉梦悠扬，似蝶翩跹舞。
一枕仙游何处去。
觉来依旧江南住。
春到园林能几许。
昨夜疏疏，过却催花雨。
暖日晴岚原上路。
雕鞍暂系芳菲树。
仙洞同游皆胜侣。
翻忆年时，醉里曾寻句。
要与龙江春作主。
翩然又趁东风去。
剪剪西风催碧树。
乱菊残荷，节物惊秋暮。
绿叶红苞迎晓露。
锦屏绣幄围芳圃。
尘世鸾骖那肯驻。
尚忆层城，仙苑飞琼侣。
能共牡丹争几许。
惜花对景聊为主。
百叠霜罗香蕊细。
袅袅垂铃，缀簇黄金碎。
独占九秋风露里。
芳心不与群英比。
采采东篱今古意。
秀色堪餐，更惹兰膏腻。
不用南山横紫翠。
悠然消得因花醉。
剪水凌虚飞雪片。
认得清香，雪树深深见。
传粉凝酥明玉艳。
含章檐下春风面。
照影溪桥情不浅。
羌管声中，叠恨传幽怨。
陇首人归芳信断。
万重云水江南远。
夜雨鸣檐声录蔌。
薄酒浇愁，不那更筹促。
感旧伤今难举目。
无聊独剪西窗烛。
弹指光阴如电速。
富贵功名，本自无心逐。
粝食粗衣随分足。
此身安健他何欲。
春入园林新雨过。
次第芳菲，惹起情无那。
蜀锦青红初剪破。
枝头点点胭脂颗。
柳带随风金袅娜。
隐映余霞，灿灿红云堕。
高烛夜寒光照坐。
只愁沈醉谁扶我。
解语花枝娇朵朵。
不为伤春，爱把眉峰锁。
宜笑精神偏一个。
微涡媚靥樱桃破。
先自腰肢常袅娜。
更被新来，酒饮频过火。
茶饭不忄欠犹自可。
脸儿瘦得些娘大。
玉带红花供奉班。
里头新样总宜男。
闹装鞍辔青骢马，帖体衣裳紫窄衫。
云鬓重，黛眉弯。
内家妆束冠江南。
轻裘缓带风流帅，锦绣丛花拥骑还。
榕叶阴阴未著霜。
浅寒犹试夹衣裳。
雾浓烟重遥山暗，云淡天低去水长。
风淅沥，景凄凉。
乱鸦声里又斜阳。
孤帆落处惊鸥鹭，飞映昼空雁字行。
一叶惊秋风露清。
砌蛩初听傍窗声。
人逢役鹊飞乌夜，桥渡牵牛织女星。
银汉淡，暮云轻。
新蟾斜挂一钩明。
人间天上佳期处，凉意还从过雨生。
爆竹声中岁又除。
顿回和气满寰区。
春见解绿江南树，不与人间染白须。
残蜡烛，旧桃符。
宁辞末后饮屠苏。
归欤幸有园林胜，次第花开可自娱。
节物推移。
青阳景变，玉琯灰飞。
彩仗泥牛，星球雪柳，争报春回。
丝金缕玉幡儿。
更斜袅、东风应时。
宜入新春，人随春好，春与人宜。
漠漠轻阴。
养花天气，乍暗还明。
曲径风微，蜂迷红片，蝶趁游人。
平芜极目青青。
谩怅望、谁招断魂。
柳外愁闻，莺雏唤友，鸠妇呼晴。
料峭余寒。
元宵欲过，灯火阑珊。
宿酒难醒，新愁未解，摇兀吟鞍。
深林百舌关关。
更雨洗、桃红未干。
野烧痕青，荒陂水满，春事何堪。
烟敛云收。
夕阳斜照，暮色迟留。
天接波光，水涵山影，都在扁舟。
虚名白尽人头。
问来往、何时是休。
潮落潮生，吴山越岭，依旧临流。
人间春足。
一番红紫，水流风逐。
戏蝶初闲，轻摇粉翅，高低飞扑。
雨昏烟暝增明，似积雪、枝间映绿。
后土琼芳，蓬莱仙伴，蕊粉香粟。
矫首遐观。
崇台徙倚，心目俱宽。
一水萦蓝，群峰耸翠，天接高寒。
平生江北江南。
总未识、闽中好山。
雨暗前汀，云生衣袂，身倦跻攀。
暑怀烦郁。
危栏徙倚，凝情独立。
榕叶连阴，横冈接秀，壶峰凝碧。
海山云树微茫，更无数、归帆暮集。
却忆潇湘，孤村烟渚，晚风斜日。
水满方塘。
菰蒲深处，戏浴鸳鸯。
灿锦舒霞，红幢绿盖，时递幽香。
天弓摇挂孤光。
映烟树、云间渺茫。
散发披襟，都忘身世，真在仙乡。
浓碧抟枝，柔黄衬紫，独殿春风。
菡萏轻盈，甘瓜馥郁，叶萼相重。
人生一笑难同。
更余韵、都藏笑中。
日助清芬，酒添风味，须与从容。
日丽风和春昼长。
杏花枝上正芬芳。
无情社雨亦何狂。
一洗娇红啼嫩脸，半开新绿映残妆。
画梁空有燕泥香。
落日沈沈堕翠微。
断云轻逐晚风归。
西山南浦画屏围。
一目波光明欲溜，两眉山色翠常低。
须知人与景相宜。
松雪纷纷落冻泥。
栖禽犹困傍枝低。
茅檐冰柱玉鞭垂。
流水溅溅春意动，群山灿灿晚光迷。
朔风寒日度云迟。
不比阳关去路赊。
使君行即返京华。
清江江上是吾家。
聚散有时思夜雨，留连无计劝流霞。
红愁绿惨一川花。
本是孤根傲雪霜。
肌肤不肯涴铅黄。
要随尘世浅匀妆。
似杏著花尤灿灿，比梅成实自双双。
青枝巧缀碧鸳鸯。
扁舟又向萧滩去。
危樯却系江头树。
风送雨声来。
凉生真快哉。
电光云际掣。
白浪天相接。
不用怯风波。
风波平地多。
娇花媚柳新妆靓。
裙边微露双鸳并。
笑靥最多情。
春从两脸生。
香罗萦皓腕。
翠袖笼歌扇。
余韵遏云低。
梁尘簌簌飞。
晚风断送归帆急。
重城回首天连碧。
犹有小楼情。
西山如旧青。
故园今渐近。
应卜灯花信。
一喜一牵萦。
平分两处心。
故人心尚如天远。
故心人更何由见。
肠断楚江头。
泪和江水流。
江流空滚滚。
泪尽情无尽。
不怨薄情人。
人情逐处新。
小春爱日融融暖。
危亭望处晴岚满。
江静绿回环。
横陈无际山。
清霜欺远树。
黄叶风扶去。
试探岭头梅。
点红开未开。
琼英为惜轻飞去。
可人妙笔移缣素。
潇洒向南枝。
永无开谢时。
闺房难并秀。
自是春风手。
何必问逃禅。
人间水墨仙。
多情可是怜高节。
濡毫幻出真清绝。
雨叶共风枝。
天寒人倚时。
萧萧襟韵胜。
堪与梅兄并。
不用翠成林。
坡仙曾赏音。
霜风落木千山远。
护霜云散晴曦暖。
潇洒小旗亭。
山花照眼明。
粉妆匀未了。
一捻春风小。
把酒恨匆匆。
深情妩媚中。
行舟荡漾鸣双桨。
江流为我添新涨。
指顾隔汀洲。
人归心尚留。
阳关三叠举。
怨柳离情苦。
何似莫来休。
不来无许愁。
故人话别情难已。
故人此别何时会。
江上驻危亭。
离怀牵故情。
悠悠东去水。
簇簇渔村市。
应记合江滨。
潇湘别故人。
水风叶底波光浅。
亭亭翠盖红妆面。
六月下塘春。
平铺云锦屏。
露凉轻点缀。
绿映珍珠袂。
浑似太真妃。
倚阑娇困时。
红杏已香残，唯有海棠堪惜。
天气著花如酒，醉娇红无力。
娉娉袅袅倚东风，柔媚忍轻摘。
凭仗暮寒要住，赛锦川春色。
云度鹊成桥，青翼已传消息。
彩伏蕊宫初下，应人间佳夕。
龙烟缥缈散妆楼，香雾拥瑶席。
准拟洞房披扇，看仙家春色。
正金风零露，玉宇生凉，晚秋天气。
华渚流虹，应生商佳瑞。
电绕神枢，庆绵宗社，御宝图宸极。
脱屐尘凡，游心淡泊，逍遥物外。
圣子神孙，祖皇文母，上接三宫，下通五世。
至盛难名。
亘古今无比。
诞节重明，燕乐和气。
动普天均被。
寿祝南山，尊倾北海，臣邻欢醉。
丹诏天飞，见皇家愿治，侧席英才，鸿儒抱负素蕴。
壮志兴怀。
文场战胜，便从此、脱迹蒿莱。
人共羡，麒鸣劝驾，还因计吏偕来。
先春占早争开。
是人间第一，唯有江梅。
莆中旧传盛事，六亚三魁。
桃花浪暖。
更平地、听一声雷。
蓝绶袅，芦鞭骏马，长安走遍天街。
晚秋天。
过暮雨，云容敛，月澄鲜。
正风露凄清处，砌蛩喧。
更黄蝶，舞翩翩。
念故里、千山云水隔，被名缰利锁萦牵。
莫作悲秋意，对尊前。
且同乐。
太平年。
景清佳。
正倦客，凝秋思。
浩无涯。
递十里香芬馥，桂初华。
向碧叶。
露芳葩。
为粟粒、鹅儿情淡薄，倩西风染就丹砂。
不比黄金雨，灿余霞。
送幽梦，到仙家。
清和时候雨初晴。
密树翠阴成。
新篁嫩摇碧玉，芳径绿苔深。
雏燕语，乳莺声。
暑风轻。
帘旌微动，沈篆烟消，午枕余清。
茫茫云海浩无边。
天与水相连。
舳舻万里来往，有祷必安全。
专掌握，雨旸权。
属丰年。
琼卮玉醴，飨此精诚，福庆绵绵。
威灵千里护封圻。
十万户归依。
白湖宫殿云耸，香火尽虔祈。
倾寿酒，诵声诗。
谅遥知。
民康俗阜，雨润风滋，功与天齐。
雪里盈盈玉破花。
遐想风流，压尽京华。
点酥团粉任欹斜，独露春妍谁似他。
有酒何须稚子赊。
访戴归来，倚棹溪涯。
人生得意定谈夸。
除却西湖，不记谁家。
疏疏帘幕映娉婷。
初试晓妆新。
玉腕云边缓转，修蛾波上微颦。
铅华淡薄，轻匀桃脸，深注樱唇。
还似舞鸾窥沼，无情空恼行人。
开随律琯度芳辰。
鲜艳见天真。
不比浮花浪蕊，天教月月常新。
蔷薇颜色，玫瑰态度，宝相精神。
休数岁时月季，仙家栏槛长春。
眉间黄色喜何如。
花县拜恩初。
五品荣颁命服，十行祗奉天书。
萱堂绣阁，均封大邑，盛事同居。
此日银章朱绂，行看玉带金鱼。
日暖风暄，殿春琼蕊依台榭。
雪堆花架。
不用丹青写。
莹彻精神，映月唯宜夜。
幪香帕。
倩风扶下。
碎玉残妆卸。
漠漠春阴，褪花时候余寒峭。
数声啼鸟。
唤起帘栊晓。
云鬓慵梳，淡拂春山小。
情多少。
乱萦愁抱。
风里垂杨袅。
袅袅娉娉，可人尤赛娘风韵。
花娇玉润。
一捻春期近。
占路藏机，已向棋中进。
俱休问。
酒旗花阵。
早晚争先胜。
清和时候，薰风来小院。
琅玕脱箨，方塘荷翠毡。
柳丝轻度流莺，画栋低飞乳燕。
园林绿阴初遍。
景何限。
轻纱细葛，纶巾和羽扇。
披襟散发，心清尘不染。
一杯洗涤无余，万事消磨去远。
浮名薄利休羡。
杜鹃花发映山红。
韶光觉正浓。
水流红紫各西东。
绿肥春已空。
闲戏蝶，懒游蜂。
破除花影重。
问春何事不从容。
忧愁风雨中。
千林脱落群芳息。
有一枝先白。
孤标疏影压花丛，更清香堪惜。
吟情无尽，赏音未已，早纷纷藉藉。
想贪结子去调羹，任叫云横笛。
白雪开残，红云吹尽。
园林新绿迷芳径。
榆钱不解买青春，随风乱点苍苔晕。
紫燕飞忙，黄鹂声嫩。
日长烟暖游蜂困。
凭高念远思无穷，那堪宿酒厌厌病。
伤离索。
不堪凉月穿珠箔。
穿珠箔。
料应别后，粉销琼削。
无聊倚遍西楼角。
枝头几误惊飞鹊。
惊飞鹊。
先来憔悴，更逢摇落。
一阵晓风花信早，先到小桃枝。
冉冉红云映翠微。
开宴忆瑶池。
零乱分飞贪结子，芳径自成蹊。
消得刘郎去路迷。
肠断武陵溪。
乍雨笼晴云不定，芳草绿纤柔。
燕语莺啼小院幽。
春色二分休。
试凭危栏凝远目，山与水光浮。
滚滚闲愁逐水流。
流不尽、许多愁。
无风轻燕。
缭绕深深院。
昼永人闲帘不卷。
时听莺簧巧啭。
清和天气阴阴。
南风初奏薰琴。
唤起午窗新梦，愁添一掬归心。
一宵风雨。
春与人俱去。
春解再来花作主。
只有行人无据。
殷勤满酌离觞。
阳关唱起愁肠。
苦恨无情杜宇，声声叫断斜阳。
纤秾娇小。
也解争春早。
占得中央颜色好。
装点枝枝新巧。
东皇初到江城。
殷勤先去迎春。
乞与黄金腰带，压持红紫纷纷。
风波平地，尘埃扑面，总是争名竞利。
悟时不必苦贪图，但言任、流行坎止。
忽来忽去，何荣何辱，天也知人深意。
一帆送过桐江，喜跳出、琉璃井里。
同云幂幂，狂风浩浩，激就六花飞下。
山川满目白模糊，更茅舍、溪桥潇洒。
玉田银界，瑶林琼树，光映乾坤不夜。
行人不为旅人忙，怎解识、天然图画。
春光已暮，花残叶密，更值无情风雨。
斜阳芳树翠烟中，又听得、声声杜宇。
血流无用，离魂空断，只挠凄凉为旅。
在家谁道不如归，你何似、随春归去。
明河风细，鹊桥云淡，秋入庭梧先坠。
摩孩罗荷叶伞儿轻，总排列、双双对对。
花瓜应节，蛛丝卜巧，望月穿针楼外。
不知谁见女儿忙，谩多少、人间欢会。
风和雨。
又送一番春去。
春去不知何处住。
惜春无觅处。
柳老空抟香絮。
莺娇乍迁芳树。
回念故园如旧否。
不堪闻杜宇。
沙畔路。
记得旧时行处。
蔼蔼疏烟迷远树。
野航横不渡。
竹里疏花梅吐。
照眼一川鸥鹭。
家在清江江上住。
水流愁不去。
风雨急。
红紫又还狼藉。
嫩绿团枝苔径湿。
帘开双燕入。
院静昼闲人寂。
一缕水沈烟直。
心事有谁能会得。
阶前芳草碧。
风策策。
山迥暮烟横白。
淅沥穿林翻败叶。
羁怀愁倦客。
问宿荒村山驿。
谁识离情脉脉。
雁足无昼孤夜色。
音尘千里隔。
花夜雨。
渺渺绿波南浦。
擘絮晴云山外吐。
凝情谁共语。
十二玉梯空伫。
闲却琐窗朱户。
久客念归归未许。
寸心愁万缕。
风雨半。
春锁绿杨深院。
幕浪不翻香穗卷。
轻寒闲便面。
归兴新来不浅。
勾引闲愁撩乱。
一枕春酲谁与管。
晓莺惊梦断。
相看情未足。
离觞已催促。
停歌欲语眉先蹙。
何期归太速。
如今去也，无计追逐。
怎忍听、阳关曲。
扁舟后夜滩头宿。
愁随烟树簇。
愁随烟树簇。
飞花红不聚。
都因夜来雨。
枝头冷落情如许。
东风谁是主。
看看满地，堆却香絮。
但目断、章台路。
残英剩蕊留春住。
春归何处去。
春归何处去。
杯行情意密。
今宵是何夕。
行人此别真堪惜。
愁肠空闷郁。
明朝去也，回首相忆。
要留恋、如何得。
无端骤雨飘何急。
人来心上滴。
人来心上滴。
梅从陇首传，柳向邮亭折。
鸳瓦晓霜浓，掠面凝寒色。
相逢意便亲，欲去如何说。
我亦是行人，更与行人别。
千山拥翠屏，一水萦罗带。
雨过水痕添，云散山容在。
亭高景最幽，天迥风尤快。
啼鸟一声闲，唤起情无奈。
春光不肯留，风雨催将去。
红逐故园尘，绿满江南树。
阴晴寒食天，寂寞西郊路。
芳草织新愁，怅望人何处。
庭虚任雀喧，院静无人到。
回首十年非，赖得知几早。
心随香篆销，意与梅花好。
万事转头空，一笑吾身老。
玉壶冰结暮天寒。
朔吹绕阑干。
雪破梢头，香传花外，春信入江南。
巡檐索笑情何限，一点已微酸。
待得黄垂，冥冥烟雨，绿树袅金丸。
冰霜凝冻腊残时。
暖律渐推移。
彩胜罗幡，土牛春杖，和气与春回。
花心柳眼知时节，微露向阳枝。
喜入新春，称心百事，如意想都宜。
乐岁农家喜夜春。
朝来收宿雾，快新晴。
云移日转午风轻。
香罗薄，暄暖困游人。
积水满春塍。
绿波翻郁郁，露秧针。
幸无离绪苦牵情。
烟林外，时听杜鹃声。
雨余风劲。
雾重千山暝。
茅舍寒林相映。
分明是、画图景。
去程何日定。
天远长安近。
唤起新愁无尽。
全没个、故园信。
舣舟砂碛。
秋净波澄碧。
极目青山横远，悬崖断、拥苍壁。
傍岩渔艇集。
渡头人物立。
八景潇湘真画，云笼日、晚风急。
天共水，水远与天连。
天净水平寒月漾，水光月色两相兼。
月映水中天。
人与景，人景古难全。
景若佳时心自快，心还乐处景应妍。
休与俗人言。
亭皋霜重飞叶满。
听西风断雁。
闲凭危阑，斜阳红欲敛。
行人归期太晚。
误仿佛、征帆几点。
水远连天，愁云遮望眼。
江头伊轧动柔橹。
渐楚天欲暮。
浩荡轻鸥，波间自容与。
岸蓼汀苹无绪。
更满目、潇疏江树。
此意何穷，凭谁图画取。
连朝雨骤驱春去，瓦注盆倾。
不记初春。
润柳催花忒有情。
春光解有重来日，宁耐休争。
待得秋深。
听你无聊点滴声。
梅花谢后樱花绽，浅浅匀红。
试手天工。
百卉千葩一信通。
余寒未许开舒妥，怨雨愁风。
结子筠笼。
万颗匀圆讶许同。
绛萼衬轻红。
缀簇玲珑。
夭桃繁李一时同。
独向枝头春意闹，娇倚东风。
飞片入帘栊。
粉淡香浓。
凤箫声断月明中。
只恐明朝风雨恶。
燕嘴泥融。
桃萼正芳菲。
初占春时。
蒸霞灿锦望中迷。
斜出繁枝临曲沼，鸾鉴妆迟。
蜂蝶镇相依。
天气融怡。
空教追忆武陵溪。
片片漫随流水去，风暖烟霏。
太平和气兆嘉祥。
草木总成双。
红苞翠盖出横塘。
两两斗芬芳。
干摇碧玉并青房。
仙髻拥新妆。
连枝不解引鸾皇。
留取映鸳鸯。
西真仙子宴瑶池。
素裳琼艳冰肌。
瑞笼香雾扑铢衣。
凤翥鸾飞。
玉骨解凌风露，铅华不涴凝脂。
戍楼羌管正孤吹。
月淡烟低。
木落千山瘦，风微一水澄。
清霜暖日快归程。
唤渡沙头、款款话离情。
傍岸渔舟集，横空雁字轻，凭阑凝眼增明。
一片潇湘、真个画难成。
笳鼓旌旗改色，弓刀铠甲增明。
攒花簇队马蹄轻。
禀听元戎号令。
羊祜轻裘临阵，亚夫细柳屯营。
观瞻已耸定王城。
飞虎威名日振。
淼淼澄清波面，依依紫翠山光。
危栏徙倚对斜阳。
山影波流荡漾。
世事一番醒醉，人生几度炎凉。
高情收拾付觥觞。
何止羲皇人上。
元夜景忧殊。
万斛金莲照九衢。
鎚拍豉汤都卖得，争如。
甘露杯中万颗珠。
应是著工夫。
脑麝浓薰费小厨。
不比七夕黄蜡做，知无。
要底圆儿糖上浮。
春日迟迟。
春景熙熙。
渐郊原、芳草萋萋。
夭桃灼灼，杨柳依依。
见燕喃喃，蜂簇簇，蝶飞飞。
闲庭寂寂，曲沼漪漪。
更秋千、红索垂垂。
游人队队，乐意嬉嬉。
尽醉醺醺，歌缓缓，语低低。
晴日敛春泥，陌上东风软。
料峭寒禁花柳闲，枉恨春工浅。
绿涨一江深，黛泼千山远。
目断平芜无际愁，数尽征鸿点。
杨柳褪金丝，艳杏摇红影。
欲雨还晴二月天，春色浑无定。
晓梦不堪惊，午昼新来永。
一掬归心万叠愁，空惹长亭恨。
娇艳醉杨妃，轻袅怜飞燕。
人在昭阳睡足时，初试妆深浅。
一段锦新裁，万里来何远。
高烛休教照夜寒，媚脸融春艳。
绿暗柳藏烟，红淡花经雨。
更著如花似玉人，艳态娇波注。
纤手捧瑶卮，缓遏歌云缕。
只恐莺花不解留，还逐东风去。
桂华移自云岩。
更被灵砂染丹。
清露湿酡颜。
醉乘风、下临世间。
素娥襟韵萧闲。
不与群芳并看。
蔌蔌绛绡单。
觉身轻、梦回广寒。
不见南师久，谩说北群空。
当场只手，毕竟还我万夫雄。
自笑堂堂汉使，得似洋洋河水，依旧只流东。
且复穹庐拜，曾向藁街逢。
尧之都，舜之壤，禹之封。
於中应有，一个半个耻臣戎。
万里腥膻如许，千古英灵安在，磅礴几时通。
胡运何须问，赫日自当中。
修竹更深处。
映帘栊、清阴障日，坐来无暑。
水激泠泠如何许。
跳碎危栏玉树。
都不系、人间朝暮。
东阁少年今老矣，况樽中有酒嫌推去。
犹著我，名流语。
大家绿野陪容与。
算等闲、过了薰风，又还商素。
手弄柔条人健否。
犹忆当时雅趣。
恩未报、恐成辜负。
举目江河休感涕，念有君如此何愁虏。
歌未罢，谁来舞。
曾洗乾坤，问何事、雄图顿屈。
试著眼、阶除当下，又添英物。
北向争衡幽愤在，南来遗恨狂酋失。
算凄凉部曲几人存，三之一。
诸老尽，郎君出。
恩未报，家何恤。
念横飞直上，有时还戢。
笑我只知存饱暖，感君元不论阶级。
休更上百尺旧家楼，尘侵帙。
天高气肃。
正月色分明，秋容新沐。
桂子初收，三十六宫都足。
不辞散落人间去，怕群花、自嫌凡俗。
向他秋晚，唤回春意，几曾幽独。
是天上、余香剩馥。
怪一树香风，十里相续。
坐对花旁，但见色浮金粟。
芙蓉只解添秋思，况东篱、凄凉黄菊。
入时太浅，背时太远，爱寻高躅。
人物从来少，篱菊为谁黄。
去年今日，倚楼还是听行藏。
未觉霜风无赖，好在月华如水，心事楚天长。
讲论参洙泗，杯酒到虞唐。
人未醉，歌宛转，兴悠扬。
太平胸次，笑他磊磈欲成狂。
且向武夷深处，坐对云烟开敛，逸思入微茫。
我欲为君寿，何许得新腔。
危楼还望，叹此意、今古几人曾会。
鬼设神施，浑认作、天限南疆北界。
一水横陈，连岗三面，做出争雄势。
六朝何事，只成门户私计。
因笑王谢诸人，登高怀远，也学英雄涕。
凭却长江管不到，河洛腥膻无际。
正好长驱，不须反顾，寻取中流誓。
小儿破贼，势成宁问疆场。
老去凭谁说。
看几番、神奇臭腐，夏裘冬葛。
父老长安今余几，后死无仇可雪。
犹未燥、当时生发。
二十五弦多少恨，算世间、那有平分月。
胡妇弄，汉宫瑟。
树犹如此堪重别。
只使君、从来与我，话头多合。
行矣置之无足问，谁换妍皮痴骨。
但莫使、伯牙弦绝。
九转丹砂牢拾取，管精金、只是寻常铁。
龙共虎，应声裂。
波光渺渺浸晴陂。
有亭湖岸西。
芰荷香拂柳丝垂。
升堂献寿卮。
红约腕，绿侵衣。
愿祝届期颐。
花间妙语欲无诗。
一年歌一词。
手捻黄花还自笑。
笑比渊明，莫也归来早。
随世功名浑草草。
五湖却共繁华老。
冷淡家生冤得道。
旖旎妖娆，春梦如今觉。
管个岁华须到了。
此花之后花应少。
人爱新来景，龙认旧时湫。
不论三伏，小住便觉凛生秋。
我自醉眠其上，任是水流其下，湍激若为收。
世事如斯去，不去为谁留。
本无心，随所寓，触虚舟。
东山始末，且向灵洞与沈浮。
料得神仙窟穴，争似提封万里，大小几琉球。
但有君才具，何用问时流。
西风带暑，又还是、长途利牵名役。
我已无心，君因甚，更把青衫为客。
邂逅卑飞，几时高举不露真消息。
大家行处，到头须管行得。
何处寻取狂徒，可能著意，更问渠侬骨。
天上人间，最好是、闹里一般岑寂。
瀛海无波，玉堂有路，稳著青霄翼。
归来何事，眼光依旧生碧。
悄静菊花天，洗尽梧桐雨。
倍九周遭烂熳开，祝寿当头取。
顶戴御袍黄，叠秀金棱吐。
仙种花容晚节香，人愿争先睹。
离乱从头说。
爱吾民、金缯不爱，蔓藤累葛。
壮气尽消人脆好，冠盖阴山观雪。
亏杀我、一星星发。
涕出女吴成倒转，问鲁为齐弱何年月。
丘也幸，由之瑟。
斩新换出旗麾别。
把当时、一椿大义，拆开收合。
据地一呼吾往矣，万里摇肢动骨。
这话霸、又成痴绝。
天地洪炉谁扇鞲，算於中、安得长坚铁。
淝水破，关东裂。
菊花细雨。
萧萧红蓼汀渚。
景物渐幽，风致如许。
秋未暮。
又值吾初度。
看天宇。
正澄清欲往，登高未也，红尘当面飞舞。
几人吊古。
乌帽牢收取。
短发还羞觑。
遐寿身、近五云深处。
落魄行歌记昔游。
头颅如许尚何求。
心肝吐尽无余事，口腹安然岂远谋。
才怕暑，又伤秋。
天涯梦断有书不。
大都眼孔新来浅，羡尔微官作计周。
新雨足。
洗尽山城袢褥。
见说好峰三十六。
峰峰如立玉。
四海英游追逐。
事业相时伸缩。
入境德星须做福。
只愁金诏趣。
一夜秋光先著柳。
暑力平明羞失守。
西风不放入帘帏，饶永昼沈烟透。
半月十朝秋定否。
指点芙蕖凝伫久。
高处成莲深处藕。
百年长共月团圆，女进男，酒称寿。
一点浮云人似旧。
事业随人品，今古几麾旌。
向来谋国，万事尽出汝书生。
安识鲲鹏变化，九万里风在下，如许上南溟。
斥鷃旁边笑，河汉一头倾。
叹世间，多少恨，几时平。
霸图消歇，大家创见又成惊。
邂逅汉家龙种，正尔乌纱白纻，驰鹜觉身轻。
樽酒从渠说，双眼为谁明。
书册如仇，旧游浑讳。
有怀不断人应异。
千山上去梦魂轻，片帆似下蛮溪水。
已共酒杯，长坚海誓。
见君忽忘花前醉。
从来解事苦无多，不知解到毫芒未。
人物满东瓯。
别我江心识俊游。
北尽平芜南似画，中流。
谁系龙骧万斛舟。
去去几时休。
犹自潮来更上头。
醉墨淋漓人感旧，离愁。
一夜西风似夏不。
话杀浑闲说。
不成教、齐民也解，为伊为葛。
樽酒相逢成二老，却忆去年风雪。
新著了、几茎华发。
百世寻人犹接踵，叹只今两地三人月。
写旧恨，向谁瑟。
男儿何用伤离别。
况古来、几番际会，风从云合。
千里情亲长晤对，妙体本心次骨。
卧百尺、高楼斗绝。
天下适安耕且老，看买犁卖剑平家铁。
壮士泪，肺肝裂。
一夜相思，水边清浅横枝瘦。
小窗如昼，情共香俱透。
清入梦魂，千里人长久。
君知否。
雨孱云愁。
格调还依旧。
电绕璇枢，此时昌运生真主。
庆联簪组。
喜气生绵宇。
宴启需云，湛露恩均布。
锵韶沪。
凤歌鸾舞。
玉斗飞香醑。
碧落蟠桃，春风种在琼瑶苑。
几回花绽。
一子千年见。
香染丹霞，摘向流虹旦。
深深愿。
万年天算。
玉颗常来献。
烟雨楼台，晓来独上无滋味。
落花流水。
掩映渔樵市。
酒圣诗狂，只遣愁无计。
频凝睇。
问人天际。
曾见归舟未。
篱菊吐寒花，香弄小园秋色。
携手画阑西畔，忆去年同摘。
小亭依旧锁西风，往事已无迹。
懒向碧云深处，问征鸿消息。
横玉叫清宵，帘外月侵残烛。
人在画楼高处，倚阑干几曲。
穿云裂石韵悠扬，风细断还续。
惊落小梅香粉，点一庭苔绿。
的皪两三枝，点破暮烟苍碧。
好在屋檐斜入，傍玉奴横笛。
月华如水过林塘，花阴弄苔石。
欲向梦中飞蝶，恐幽香难觅。
桃花已作东风笑，小蕊嫣然。
春色暄妍。
缓步烟霞到洞天。
一杯满泻蒲桃绿，且共留连。
醉倒花前，也占红香影里眠。
柳丝烟织。
掩映小池，鳞鳞波碧。
几片飞花，半檐残雨，长亭愁寂。
凭高望断江南，怅千里、疏烟淡日。
斗草风流，弄梅情分，教人思忆。
霞尾卷轻绡。
柳外风摇。
断虹低系碧山腰。
古往今来离别地，烟水迢迢。
归雁下平桥。
目断魂销。
夕阳无限江皋。
杨柳杏花相对晚，各自无聊。
院落晓风酸。
春入西园。
芳英吹破玉阑干。
墙外红尘飞不到，彻骨清寒。
清浅小堤湾。
瘦竹团栾。
水光疏影有无间。
仿佛浣沙溪上见，波面云鬟。
碧幕霞绡一缕红。
槐枝啼宿鸟，冷烟浓。
小楼愁倚画阑东。
黄昏月，一笛碧云风。
往事已成空。
梦魂飞不到，楚王宫。
翠绡和泪暗偷封。
江南阔，无处觅征鸿。
洛浦尘生，巫山梦断。
旗亭烟草里，春深浅。
梨花落尽，酴醿又绽。
天气也似，寻常庭院。
向晚情怀，十分恼乱。
水边佳丽地，近前细看。
娉婷笑语，流觞美满。
意思不到，夕阳孤馆。
潇洒林塘暮。
正迤逦、香风度。
一番天气，又添作琼枝玉树。
粉蝶无踪，疑在落花深处。
深沈庭院，也卷起、重帘否。
十分春色，依约见了，水村竹坞。
怎向江南，更说杏花烟雨。
春乍透，香早暗偷传。
深院落，斗清妍。
紫檀枝似流苏带，黄金须胜辟寒钿。
更朝朝，琼树好，笑当年。
花不向沈香亭上看。
树不著唐昌宫里玩。
衣带水，隔风烟。
铜华不御凌波处，蛾眉淡扫至尊前。
管如今，浑似了，更堪怜。
武陵溪上桃花路。
见征骑、匆匆去。
嘶入斜阳芳草渡。
读书窗下，弹琴石上，留得销魂处。
落花冉冉春将暮。
空写池塘梦中句。
黄犬书来何日许。
辋川轻舸，杜陵尊酒，半夜灯前雨。
独凭江槛思悠悠。
斜日堕林邱。
鸳鸯属玉飞处，急桨荡轻舟。
红蓼岸，白苹洲。
夜来秋。
数声渔父，一曲水仙，歌断还愁。
风雨满苹洲。
绣阁银屏一夜秋。
当日袜尘何处去，溪楼。
怎对烟波不泪流。
天际目归舟。
浪卷涛翻一叶浮。
也似我侬魂不定，悠悠。
宋玉方悲庾信愁。
冰轮斜辗镜天长。
江练隐寒光。
危阑醉倚人如画，隔烟村、何处鸣根。
乌鹊倦栖，鱼龙惊起，星斗挂垂杨。
芦花千顶水微茫。
秋色满江乡。
楼台恍似游仙梦，又疑是、洛浦潇湘。
风露浩然，山河影转，今古照凄凉。
恼之银屏绣阁。
不道鲛绡薄。
嘶骑匆匆尘漠漠。
还过夕阳村落。
乱山千叠无情。
今宵遮断愁人。
两处香消梦觉，一般晓月秋声。
漠漠平沙初落雁。
黄花浊酒情何限。
红日渐低秋渐晚。
听客劝。
金荷莫诉真珠满。
坐上少年差气岸。
题诗落帽从来惯。
戏马龙山当日燕。
真奇观。
尊前未觉风流远。
黄昏山驿消魂处，枝亚疏篱。
枝亚疏篱。
酝藉香风蜜打围。
隔篱鸡犬谁家舍，门掩斜晖。
门掩斜晖。
花落花开总不知。
断桥雪霁闻啼鸟。
对林花、花晴晓。
画角吹香客愁醒，见梢头红小。
团酥剪蜡知多少。
向风前、压春倒。
江嶂人烟画图中，有短篷香绕。
风流家世传张绪。
似灵和新种垂缕。
绮席离词，银台奏赋。
当年梦绕蓬山路。
卖花声断蓝桥暮。
记吟鞭醉帽曾经处。
蜀郡归来，荆州老去。
心情零乱随风絮。
聊以读时耳峻极云端潇洒寺。
赋我登高意。
好景属清游，玉友黄花，谩续龙山事。
秋风满座芝兰媚。
杯酒随宜醉。
行乐任天真，一笑和同，休问无携妓。
姓名未勒慈恩寺。
谁作山林意。
杯酒且同欢，不许时人，轻料吾曹事。
可怜风月於人媚。
那对花前醉。
珍重主人情，闻说当年，宴出红妆妓。
琐窗秋暮，梦高唐人困，独立西风万千恨。
又檐花、落处滴碎空阶，芙蓉院、无限秋容老尽。
枯荷摧欲折，多少离声，锁断天涯诉幽闷。
似蓬山去后，方士来时，挥粉泪、点点梨花香润。
断送得、人间夜霖铃。
更叶落梧桐、孤灯成晕。
东风荡漾轻云缕，时送萧萧雨。
水边画榭燕新归，一口香泥湿带、落花飞。
海棠糁径铺香绣，依旧成春瘦。
黄昏庭院柳啼鸦，记得那人和月、折梨花。
试灯天气又春来，难说是情怀。
寂寥聊似、扬州何逊，不为江梅。
扶头酒醒炉香灺，心绪未全灰。
愁人最是，黄昏前后、烟雨楼台。
天意微慳，春工多裕，长须末后殷勤。
骨瘦挽先，肌韵恰好，花头径尺徐陈。
红黄粉紫，更牛家、姚魏为真。
留几种，蒂殢中州，异时齐顿浑身。
承平当日开多少，笙歌何限，是甚人人。
气入江南，心知芍药，彷佛前事犹存。
名品应须，认旧家、雨露方新。
成一处，蓓蕾根株，剩看诸谱纷纷。
艳态还幽，谁能洁净争妍。
淡抹疑浓，肯将自在求怜。
终嫌独好，任毛嫱、西子差肩。
六郎涂涴，似和不似依然。
赫日如焚，诸馀只凭光鲜。
雨过风生，也应百事随缘。
香须道地，对一池、着甚沉烟。
根株好在，淤泥白藕如椽。
未老金茎，些子正气，东篱淡伫齐芳。
分头添样白，同局几般黄。
向闲处、须一一排行。
浅深馓间新妆。
那陶令，漉他谁酒，趁醒消详。
况是此花开后，便蝶乱无花，管甚蜂忙。
你从今、采却蜜成房。
秋英诚商量。
多少为谁，甜得清凉。
待说破，长生真诀，要饱风霜。
雪满江头，怪一枝不耐，不漏微阳。
诗人越样眼浅，早自成章。
群葩如绣，到那时、争爱春长。
须知道，未通春信，是谁饱试风霜。
堪笑红炉画阁，问从来寒气，损甚容光。
枝头有花凭好，映带新妆。
寒窗愁绝，嗅清芬、不料饥肠。
都缘是，此君小异，费他万种消详。
仙风透骨。
向夏叶丛中，春花重出。
骏发天香，不是世间尤物。
占些空阔闲田地，共霜轮、伴他秋实。
浅非冷蕊，深非幽艳，中无倚握。
任点取、龙涎笃耨。
儿女子看承，万屈千屈。
做数珠见，刻画毋盐唐突。
不知几树栾团着，但口吻、非鸣云室。
是耶非也，书生见识，圣贤心术。
五百年间非一日，可堪只到今年。
云龙欲花艳阳天。
从来耆旧传，不博地行仙。
昨夜风声何处度，典型犹在南山。
自怜不结傍时缘。
着鞭非我事，避路只渠贤。
闹花深处层楼，画帘半卷东风软。
春归翠陌，平莎茸嫩，垂杨金浅。
迟日催花，淡云阁雨，轻寒轻暖。
恨芳菲世界，游人未赏，都付与、莺和燕。
寂寞凭高念远。
向南楼、一声归雁。
金钗斗草，青丝勒马，风流云散。
罗绶分香，翠绡对泪，几多幽怨。
正销魂，又是疏烟淡月，子规声断。
爽气朝来卒未阑。
可能着我屋千间。
不须拄笏望西山。
柳外霎时征马骏，沙头尽日白鸥闲。
称心容易足君欢。
镂刻黄金屋。
向炎天、蔷薇水洒，净瓶儿浴。
湿透生绡裙微褪，谁把琉璃藉玉。
更管甚、微凉生熟。
磊浪星儿无着处，唤青奴、记度新翻曲。
娇不尽，蕲州竹。
一泓曲水鳞鳞蹙。
粉生红、香脐皓腕，藕双莲独。
拂掠乌云新妆晚，无奈纤腰似束。
白笃耨、霞觞浮绿。
三岛十洲身在否，是天花、只怕凡心触。
才乱坠，便簌簌。
昵昵骈头语。
笑黄花、重阳去也，不成分数。
倾国容华随时换，依旧清歌妙舞。
苦未冷、都无星暑。
恰好良辰花共酒，斗尊前、见在阳台女。
朝共暮，定何许。
蓼红徙倚明汀渚。
正萧萧、迎风夹岸，淡烟微雨。
笃耨龙涎烧未也，好向儿家祝取。
是有分、分工须与。
以色事人能几好，愿衾稠、无缝休离阻。
心一片，丝千缕。
寒眼乱空阔，客意不胜秋。
强呼斗酒，发兴特上最高楼。
舒卷江山图画，应答龙鱼悲啸，不暇愿诗愁。
风露巧欺客，分冷入衣裘。
忽醒然，成感慨，望神州。
可怜报国无路，空白一分头。
都把平生意气，只做如今憔悴，岁晚若为谋。
此意仗江月，分付与沙鸥。
杖履觅春色，行遍大江西。
访花问柳，都自无语欲成蹊。
不道七州三垒，今岁五风十雨，全是太平时。
征辔晚乘月，渔钓夜垂丝。
诗书帅，坐围玉，尘挥犀。
兴方不浅，领袖风月过花期。
只恐梅梢青子，已露调羹消息，金鼎侍公归。
回首滕王阁，空对落霞飞。
父老一杯酒，争劝史君留。
可怜桃李千树，无语送归舟。
听得拈笙玉指，都把万家遗爱，吹作许离愁。
倚醉袖红湿，生怕夕阳流。
问君侯，今几日，还东州。
还家时候，次第梅已暗香浮。
只恐道间驿使，先寄调羹消息，归去总无由。
鼎铉功名了，徐赴赤松游。
买得一航月，醉卧出长安。
平堤千里过尽，杨柳绿阴间。
依约晓莺啼处，认得南徐风物，客梦恍惊残。
重到旧游所，如把画图看。
英雄事，千古意，一凭阑。
惜今老矣，无复健笔写江山。
天上人间知己，赖有使星郎宿，照映比尘寰。
准拟五湖去，为乞钓鱼竿。
把酒对斜日，无语问西风。
胭脂何事，都做颜色染芙蓉。
放眼暮江千顷，中有离愁万斛，无处落征鸿。
天在阑干角，人倚醉醒中。
千万里，江南北，浙西东。
吾生如寄，尚想三径菊花丛。
谁是中州豪杰，借我五湖舟楫，去作钓鱼翁。
故国且回首，此意莫匆匆。
一笛起城角，吹破小梅愁。
东风犹未，谁遣春信到吾州。
闻得东来千骑，鼓舞儿童竹马，和气与空浮。
桃李未阴处，准拟种千头。
今太守，宋人物，晋风流。
政成谈笑，不妨高兴在南楼。
只恐蓬莱仙伯，合侍玉皇香案，难作寇恂留，约住紫泥诏，凭轼且优游。
踏碎九街月，乘醉出京华。
半生湖海，谁念今日老还家。
独把瓦盆盛酒，自与渔樵分席，说伊政声佳。
竹马望尘去，倦客亦随车。
听熏风，清晓角，韵梅花。
人家十万，说尽炎热与咨嗟。
只恐棠阴未满，已有枫宸趣召，归路不容遮。
回首江边柳，空著旧栖鸦。
寿酒如渑，拚一醉、劝君休惜。
君不记、济河津畔，当年今夕。
万丈文章光焰里，一星飞堕从南极。
便御风、乘兴入京华，班卿棘。
君不是，长庚白。
又不是，严陵客。
只应是，明主梦中良弼。
好把袖间经济手，如今去补天西北。
等瑶池、侍宴夜归时，骑箕翼。
典尽春衣，也应是、京华倦客。
都不记、麹尘香雾，西湖南陌。
儿女别时和泪拜，牵衣曾问归时节。
到归来、稚子已成阴，空头白。
功名事，云霄隔。
英雄伴，东南拆。
对鸡豚社酒，依然乡国。
三径不成陶令隐，一区未有扬雄宅。
问渔樵、学作老生涯，从今日。
风光开旧眼。
正梅雪初消，柳丝新染。
楼台竞装点。
照金荷十里，珠帘齐卷。
湘弦楚管。
动香风、旌旗影转。
望云间，一点台星飞下，洞天清晚。
争看。
袖红围坐，舞翠回春，笑歌生暖。
欢声正远。
嬉游意，未容懒。
恐丝纶趣召，清都仙伯，归去朝天夜半。
倩邦人、挽取遨头，醉扶玉腕。
梦里骖鸾驭。
望蓬莱不远，翩然被风吹去。
吹到楚楼烟月上，不记人间何处。
但疑是、蓬壶别所。
缥缈霓裳天女队，奉一仙、满把流霞举。
如唤我，醉中舞醉醒梦觉知何许。
问潇湘今日，谁与主盟樽俎。
无限青春难老意，拟倩管弦寄与。
待新筑沙堤隐步。
万里云霄都历遍，却依前、流水桃源路。
留此笔，为君赋。
汉天云静，望一星飞过，湘南湘北。
当是郴山猿鹤梦，唤起日边消息。
羽扇纶巾，浩然乘兴，此意无人识。
扁舟千里，但闻清夜横笛。
记得天上人间，去年今日。
曾作称觞客。
明月风烟依旧似，只觉蓬莱悬隔。
更恐明朝，诏黄飞下，趣驾冲霄翼。
衮衣剑履，望公长在南极。
杏花杨柳，对东风染尽、一年春色。
弹压烟光三万顷，谁识清都仙伯。
夜泛银潢，手移星纬，飞堕从天阙。
御风乘兴，偶然身到乡国。
二年人乐升平，舞台歌榭，处处红牙拍。
寿酒千觞斟不尽，一醉何妨今夕。
更约明年，凤皇池上，去作称觞客。
梅花折得，赠君调鼎消息。
芙蓉开了，春未江梅透。
小小东风弄晴昼。
把万家和气，吹入笙歌，炉熏里，都与慈闱做寿。
黄堂今日贵，自著莱衣，捧劝金船十分酒。
愿从今，江海上，日日韶华桃李迳，总为人间种就。
但看取、天边老人星，有一点台星，共光南斗。
带湖佳处，仿佛真蓬岛。
曾对金樽伴芳草。
见桃花流水，别是春风，笙歌里，谁信东君会老。
功名都莫问，总是神仙，买断风光镇长好。
但如今，经国手，袖里偷闲，天不管、怎得关河事了。
待貌取、精神上凌烟，却旋买扁舟，归来闻早。
思归时节，乍寒天气，总是离人愁绪。
夜来无奈被西风，更吹做、一帘秋雨。
征衫拂泪，阑干倚醉，羞对黄花无语。
寄书除是雁来时，又只恐、书成雁去。
筑成台榭，种成花柳，更又教成歌舞。
不知谁为带湖仙，收拾尽、壶天风露。
闲中得味，酒中得趣，只恐天还也妒。
青山纵买万千重，遮不断、诏书来路。
离恨做成春夜雨。
添得春江，划地东流去。
弱柳系船都不住。
为君愁绝听鸣橹。
君到南徐芳草渡。
想得寻春，依旧当年路。
后夜独怜回首处。
乱山遮隔无重数。
点检笙歌多酿酒。
不放东风，独自迷杨柳。
院院翠阴停永昼。
曲栏隋处堪垂手。
昨日解酲今夕又。
消得情怀，长被春僝僽。
门外马嘶从去后。
乱红不管花消瘦。
万点飞花愁似雨。
峭杀轻寒，不会留春住。
满地乱红风扫聚。
只教燕子衔将去。
独倚阑干闲自觑。
深院无人，行到无情处。
帘外丝丝杨柳舞。
又还装点人情绪。
五云缥缈。
朝退金门晓。
归未稳，传宣到。
龙楼陪夕宴，凤沼吟春草。
人间世，谁知自有蓬莱岛。
一杯宜劝了。
换得天颜笑。
人不老，春长好。
从今千百岁，总是中书考。
瑶池会，金盘剩荐安期枣。
风西起。
又老尽篱花，寒轻香细。
漫题红叶，句里意谁会。
长天不恨江南远，苦恨无书寄。
最相思，盘橘千枚，脍鲈十尾。
鸿雁阻归计。
算愁满离肠，十分岂止。
倦倚阑干，顾影在天际。
凌烟图画青山约，总是浮生事。
判从今，买取朝醒夕醉。
邂逅开尊，眼中有个人纤软。
袖罗轻转。
玉腕回春暖韵处无多，只恼人肠断。
词将半。
近前相劝。
扑扑清香满。
水载离怀，暮帆吹月寒欺酒。
楚梅春透。
忍放持杯手。
莫唱阳关，免湿盈盈袖。
君行后。
那人消瘦。
不恼诗肠否。
东风寂。
垂杨舞困春无力。
春无力。
落红不管，杏花狼籍。
断肠芳草萋萋碧。
新来怪底相思极。
相思极。
冷烟池馆，又将寒食。
杨柳笼烟袅嫩黄。
桃花蘸水染红香。
薄罗衫子日初长。
饮尽东风三百盏，醉来愁断几回肠。
教人独自遣风光。
三迳闲情傲落霞。
五湖高兴不浮家。
自斟北斗浸丹砂。
闲把胸中千涧壑，撰成醉处一生涯。
雪楼风月篆岗花。
宿鹭栖身，飞鸿点泪，不堪更是重阳到。
一襟无处著凄凉。
倚栏看尽斜阳倒。
瘦减难丰，悲伤易老，淡觞消得黄花笑。
画眉人去玉篦存，浓愁如黛凭谁扫。
月明如昼。
占断小楼供把酒。
入眼人人。
如月精神更有情。
大家休睡。
留到天明和月醉。
生怕醒来。
月到波心忆酒媒。
金莲照夜红，玉腕扶春碧。
曲妙遏云行，人好欺花色。
欢生酒面浓，笑染炉香湿。
饮尽十玻璃，月堕东方白。
江湖万里征鸿。
再相逢。
多少风烟摸在、笑谈中。
歌裙醉。
罗巾泪。
别愁浓。
瘦减腰围不碍、带金重。
晴时看。
雨时看。
红绿云中驾彩鸾。
阳台梦未阑。
咏伊难。
画伊难。
服透东皇九转丹。
光生玉炼颜。
骖鸾侣，娇小怯云期。
柳戏花游能几日，顿抛尘幻学希夷。
清梦到瑶池。
霞袂稳，那顾缕金衣。
自与长生分姓谱，恰逢长老铸丹时。
此意有谁知。
晴昼永，闲步小园中。
羽帔云轻苍佩响，宝冠星莹绀纱笼。
波秀浅蛾峰。
琳洞窈，人静理丝桐。
泛指馀音摇桂影，过墙高韵入松风。
月上翠楼东。
归兴动，骑鹤下青冥。
几点山河浮色界，一簪风露拂寒星。
银汉悄无声。
鸾啸舞，仙乐送霓旌。
摘得琪花飞散了，却将何物赠仙卿。
衣上彩云轻。
船过柳湾亭曲。
万叶圆荷浮绿。
月照水珠明。
一池星。
光透玻璃香蒂。
梦入藕丝中戏。
却上小金台。
罢归来。
月在碧虚中住。
人向乱荷中去。
花气杂风凉。
满船香云被歌声摇动。
酒被诗情掇送。
醉里卧花心。
拥红衾。
荷花闲拨。
撑破玻璃滑。
拂拂香风微度，吹雪乱、数根发。
弄泉罗盖币。
万颗真珠撒。
唱我莲歌归去，凌波步、水仙袜。
人在骖鸾深院。
误认落梅疏片。
零乱舞东风，云淡水平天远。
帘卷。
帘卷。
飞上绣裀不见。
翠袖怯春寒。
对雪偏宜傍彩阑。
弱骨丰肌无限韵，凭肩。
共看南窗玉数竿。
羔酒莫留残。
更觉娇随饮量宽。
小立妖娇何所似，风前。
柳絮飞时见牡丹。
月儿犹未全明。
乞怜生。
几片彩云来去、更风轻。
应见我。
行又坐。
苦凝情。
卷起帘儿不睡、到三更。
风流不把花为主。
多情管定烟和雨。
潇洒绿衣长。
满身无限凉。
文笺舒卷处。
似索题诗句。
莫凭小阑干。
月明生夜寒。
前生曾是风流侣。
返魂却向南枝住。
疏影卧晴溪。
恰如沙暖时。
绿窗娇插鬓。
依约犹交颈。
微笑语还羞。
愿郎同白头。
玉为楼观银为地。
秋到中分际。
淡金光衬水晶球，上碧虚、千万里。
香风浩荡吹蟾桂。
影落澄波底。
揭天箫鼓要诗成，任惊觉、鱼龙睡。
苍崖叠嶂。
有路梯云上。
忽见地平方数丈。
坐石风林相向。
凤膺时作龙声。
夜深惊动寒星。
几点光芒欲下，傍人头上来听。
秋淡淡。
弥望暮天云黯。
窗小新糊便老眼。
不应疏酒盏。
菊净橙香霜晚。
何处数声来雁。
飞下湖边红蓼岸。
有诗方许看。
何许住。
不属西湖烟雨。
雪后偏怜香猛处。
全胜开半树。
试倩暖云收贮。
桃杏尽教羞妒。
只把新词林下去。
一春休著雨。
一望清溪。
两堤翠荫，半纸新诗。
凉满衣裳，香生笔砚，风动窗扉。
月明撑过船儿。
载龙玉、双娥对吹。
竹外山亭，花边水槛，不醉休归。
烟淡波平。
蓬松岸蓼，红浅红深。
满院西风，连宵良月，几处清砧。
区区宦海浮沈。
幸隐去、将酬素心。
两鬓吴霜，一屏秦梦，谁是知音。
雨后天涯。
微云送晚，过尽归鸦。
何处开尊，海棠亭小，飞燕风斜。
有人粲玉娇花。
更翳凤、曾游帝家。
长远身心，温柔情态，不枉多他。
筠笼白雁得时双。
一自戏回塘。
冰魂问归何处，明月影中藏。
苹蓼岸，镇相将。
忍思量。
晓昏应是，梦绕江湖，怕见鸳鸯。
无计长留月里花。
收英巧付火前茶。
绿尘飞处粉芳华。
午夜露浓天竺径，一秋香满玉川家。
扫除残梦入云涯。
妆浓未试芙蓉脸。
却扇凉犹浅。
粉轻红袅一生娇。
风外细香时伴、湿云飘。
双飞属玉来还去。
谁识幽闲趣。
莫教疏雨黄昏。
已是不禁秋色、怕销魂。
晓来一阵金凤劣。
把阆海、檀霞细屑。
依就花儿，深藏叶底，不教人折。
初开数朵谁知得。
却又是、金风漏泄。
吹起清芬，露成香露，月成香月。
凄风吹露湿银床。
凉月到西厢。
蛩声未苦，桐阴先瘦，愁与更长。
起来没个人僽采，枕上越思量。
眼儿业重，假饶略睡，又且何妨。
山矾风味木樨魂。
高树绿堆云。
水光殿侧，月华楼畔，晴雪纷纷。
何如且向南湖住，深映竹边门。
月儿照著，风儿吹动，香了黄昏。
玄霜凉夜铸瑶丹。
飘落翠藤间。
西风万颗，明珠巧缀，零露初漙。
诗人那识风流品，马乳漫堆盘。
玉纤旋摘，银罂分酿，莫负清欢。
种玉能延命，居山易学仙。
青青一亩自锄烟。
雾孕云蒸、肌骨更凝坚。
熟梁蜂房蜜，清添石鼎泉。
雪香酥腻老来便。
煨芋炉深、却笑祖师禅。
阴阴一架绀云凉。
袅袅千丝翠蔓长。
紫玉乳圆秋结穗，水晶珠莹露凝浆。
相并熟，试新尝。
累累轻翦粉痕香。
小槽压就西凉酒，风月无边是醉乡。
试霜池面浅粼粼。
鹊飞晴。
远峰明。
蓬岛群仙，来过瑞云清。
龙榜当年人第一，黄叔度，是前生。
玉堂行见演丝纶。
彩毫轻。
思难停。
醉里长鲸，翻浪吸东溟。
谢女风流相称好，金母更，鬓常青。
春风旗鼓石头城。
急麾兵。
斩长鲸。
缓带轻裘，乘胜诗蛮荆。
蚁聚蜂屯三十万，军面缚，赴行营。
舳舻千里大江横。
凯歌声。
犬羊惊。
尊俎风流，谈笑酒徐倾。
北望旄头今已灭，河汉淡，两台星。
常记十年前，共醉梅边路。
别后频收尺素书，依旧情相与。
早愿却来看，玉照花深处。
风暖还听柳际莺，休唱闲居赋。
绿蜡芽疏雪一包。
绽云梢。
清香却暑置堂坳。
晚风飘。
冰雹无声栖碧叶，笑仍娇。
相随茉莉展轻绡。
伴凉宵。
诗眼看青天，几多虚旷。
雨过凉生气萧爽。
白云无定，吹散作、鳞鳞琼浪。
尚馀星数点，浮空上。
明月飞来，寒光磨荡。
彷佛轮间桂枝长。
倚风归去，纵长啸、一声悠扬。
响摇山岳影，秋悲壮。
杨柳秋千旗斗舞。
漠漠轻烟，罩定黄鹂语。
红滴海棠娇半吐。
燕脂水似朝来雨。
行过池边携手路。
都把多情，变作无情绪。
惟有东风知住处。
凭君送取温存去。
洒面松风凉似水。
下看冰泉，喷薄溪桥底。
叠叠层峰相对起。
家居却在深山里。
枝上凌霄红绕翠。
飘下红英，翠影争摇曳。
今夜岩扉休早闭。
月明定有飞仙至。
暑云犹在，澄空欲变，入夜徘徊庭际。
新秋知是昨宵来，爱残月、纤纤西坠。
芭蕉老大，流萤衰倦，静里细观天意。
轻风未有半分凉，奈人道、今宵好睡。
连汀接渚，萦蒲带藻，万镜香浮光满。
湿烟吹霁木兰轻，照波底、红娇翠婉。
玉纤采处，银笼携去，一曲山长水远。
采鸳双惯贴人飞，恨南浦、离多梦短。
闲立飞虹远兴长。
一方云锦荐疏凉。
翻风翠盖无尘土，出水红妆有艳香。
携靓侣，泛轻航。
棹歌惊起野鸳鸯。
同过清夏看新月，茉莉花园小象床。
不似琵琶不似琴。
四弦陶写晋人心。
指尖历历泉鸣涧，腹上锵锵玉振金。
天外曲，月边音。
为君转轴拟秋砧。
又成雅集相依坐，清致高标记竹林。
眼，岁涂其一。
今已过五十有二，怅然增感，戏题此词七个圈儿为岁数，年年用墨糊涂。
一圈又胜半圈馀。
看看云蔽月，三际等空虚。
纵使古稀真个得，后来争免鸣呼。
肯闲何必更悬车。
非关轻得禄，自是没工夫。
良宵无意贪游玩。
奈邻友、闲呼唤。
六街非是少人行，不似旧时风范。
笙歌零落，绮罗销减，枉了心情看。
思量往事堪肠断。
怕频到、帘儿畔。
朦胧月下却归来，指望阿谁收管。
低头注定，两汪儿泪，百计难销遣。
月洗高梧，露漙幽草，宝钗楼外秋深。
土花沿翠，萤火坠墙阴。
静听寒声断续，微韵转、凄咽悲沈。
争求侣，殷勤劝织，促破晓机心。
儿时，曾记得，呼灯灌穴，敛步随音。
任满身花影，犹自追寻。
携向华堂戏斗，亭台小、笼巧妆金。
今休说，从渠床下，凉夜伴孤吟。
小樊标韵称香山。
压尽花间。
便须著个楼儿住，彩鸾看、飞舞妖闲。
珠佩时因醉解，云扉常为春关。
耳边属付话儿奸。
休放蛮檀。
绿窗惟怕今宵梦，莺声巧、春满阑干。
待把衷肠教与，却愁长远都难。
绿云影里，把明霞织就，千重文绣。
紫腻红娇扶不起，好是未开时候。
半怯春寒，半便晴色，养得胭脂透。
小亭人静，嫩莺啼破清昼。
犹记携手芳阴，一枝斜戴，娇艳波双秀。
小语轻怜花总见，争得似花长久。
醉浅休归，夜深同睡，明日还相守。
免教春去，断肠空叹诗瘦。
孤棹溯霜月，还过阖闾城。
系船杨柳桥畔，吹袖晚寒轻。
百尺层台重上，万事红尘一梦，回首几周星。
风调信衰减，亲旧总凋零。
认群峰，寻四塔，尘烟横。
平生感慨，况逢佳处辄销凝。
休说当时雕辇，不见后来游鹿，斜照水空明。
猛把画阑拍，飞雁两三声。
忠肝贯日月，浩气抉云霓。
诗书名帅，谈笑果胜棘门儿。
牛弩旁穿七札，虎将分行十道，先解近城围。
一骑夜飞火，捷奏上天墀。
畅皇威，宣使指，领全师。
襄阳耆旧，请公直过洛之西。
箪食欢呼迎处，已脱毡裘左衽，还著旧藏衣。
笳鼓返京阙，风采震华夷。
喜秋回霁宇，倩凉露、洗炎飙。
被鹊误仙盟，轻年恨阻，银汉迢迢。
牛闲更停弄杼，趁佳期、华幄傍星桥。
授玉鸾骞雾霭，赠绡龙戏花娇。
欢娱回首是明朝。
未别已魂销。
想翠轭珠轮，归途望断，斗转斜杓。
人间易离易遇，尽胜如、天上各云霄。
携去一梳水月，巧楼犹醉笙箫。
驾飙车直上，绛衣惹、彩云轻。
过宝树千峰，东逾绿海，宫殿峥嵘。
檐楹万花灿倚，映阶层、十二总雕琼。
剑佩簪裳卫肃，序班真辅仙卿。
瑶京。
谁解有神升。
为秘授玄经。
拜九光霞里，轮金日耀，丹篆符明。
龙鸾再催羽仗，报帝皇、新御紫阳城。
归路梅花弄玉，数声月冷风清。
玉照梅开，三百树、香云同色。
光摇动、一川银浪，九霄珂月。
幸遇勋华时世好，欢娱况是张灯夕。
更不邀、名胜赏东风，真堪惜。
盘诰手，春秋笔。
今内相，斯文伯。
肯闲纡轩盖，远过泉石。
奇事人生能几见，清尊花畔须教侧。
到凤池、却欲醉鸥边，应难得。
公为时生，才真是、禁中颇牧。
擎天手、十年犹在，未应藏缩。
说项无人堪叹息，瞻韩有意因恢复。
用真儒、同建太平功，心相属。
忠与孝，荣和辱。
武昌柳，南湖竹。
一箪瓢非欠，万钟非足。
知命何曾怀喜愠，轻身岂为干名禄。
看可汗生缚洗烟尘，机神速。
登眺，因次来韵，代书奉酬城畔芙蓉，爱吹晴映水，光照园庐。
清霜乍凋岸柳，风景偏殊。
登楼念远，望越山、青补林疏。
人正在，秋风亭上，高情远解知无。
江南久无豪气，看规恢意概，当代谁如。
乾坤尽归妙用，何处非予。
骑鲸浪海，更那须、采菊思鲈。
应会得，文章事业，从来不在诗书。
看了梅花去。
要东风、攀翻飞雪，与君同赋。
海内从来天际眼，一笑平窥千古。
待翦尽、烛花红吐。
久矣南湖无此客，似乔松、万丈凌霄举。
飞欬唾，扫尘土。
承平气象森眉宇。
想天家、骖鸾洞里，细烟冰雾。
我亦秦关归未得，谁念干将醉扶。
拚良夜、欹横冠屦。
莫叹潇湘居尚远，拥戎轺万骑鸣笳鼓。
云正锁，汴京路。
邂逅非专约。
纪当年、林堂对竹，艳歌春酌。
一笑乘鸾明月影，馀事丹青麟阁。
待宇宙、长绳穿却。
念我中原空有梦，渺风尘、万里迷长乐。
愁易老，欠灵药。
别来几度霜天鹗。
厌纷纷、吞腥啄腐，狗偷乌攫。
东晋风流兼慷慨，公自阳春有脚。
妙悟处、不存毫发。
何日相从云水去，看精神峭紧芝田鹤。
书壮语，遍岩壑。
喜浓寒乍退。
风共日、已作深春天气。
轻车载歌吹。
选名坊闲玩，落梅秾李。
无端雨细。
动清愁、聊成浅醉。
怅年时、携手同来，笑里绣帘斜倚。
佳节匆匆又至。
抚事惊心。
忍堪重记。
阑情倦意。
行不是，坐不是。
闷归来，已早游人回尽，灯暗重门欲闭。
念欢娱、最是今宵，怎知恁地。
领千岩万壑岂无人，惟欠稼轩来。
正松梧秋到，旌旗风动，楼观雄开。
俯槛何劳一笑，瀚海荡纤埃。
馀事了凫鹜，闲命尊罍。
江左风流旧话，想登临浩叹，白骨苍苔。
把龙韬藏去，游戏且蓬莱。
念乡关、偏怜霜鬓，爱盛名、何似展真才。
怀公处，夜深凝望，云汉星回。
飞来冰雪冷无声。
可中庭。
骨毛清。
卧看东南，和露两三星。
蓦地神游天上去，呼彩凤，驾云軿。
望舒宫殿玉峥嵘。
桂千层。
宝香凝。
捣药仙童，邀我论长生。
一笑归来人未睡，花送影，上窗棂。
拂拂春风生草际。
新晴万景供游戏。
鸥鹭飞来斜照里。
金和翠。
分明画出真山水。
遮个渔翁无愠喜。
乾坤都在孤篷底。
一曲高歌千古意。
闲来睡。
从教月到花汀外。
叹流光迅景，百年间、能醉几中秋。
正凄蛩响砌，惊乌翻树，烟淡苹洲。
谁唤金轮出海，不带一云浮。
才上青林顶，俄转朱楼。
人老欢情已减，料素娥信我，不为闲愁。
念几番清梦，常是故乡留。
倩风前、数声横管，叫玉鸾、骑向碧空游。
谁能顾，黍炊荣利，蚁战仇雠。
晓来闲立回塘。
一襟香。
玉飐云松风外、数枝凉。
相并浑如私语，恼人肠。
飞去方知白鹭、在花旁。
野菊亭亭争秀。
闲伴露荷风柳。
浅碧小开花，谁摘谁看谁嗅。
知否。
知否。
不入东篱杯酒。
芳丛簇簇水滨生。
勾起午风清。
六花大似天边雪，又几时、雪有三层。
明艳射回蜂翅，净香薰透蝉声。
晚檐人共月同行。
疏影动银屏。
指尖轻捻都如玉，听画栏、高啭流莺。
道是花枝比得，不成花也多情。
抚莲吟就，檐葡还曾赋。
相伴更无花，倦炉熏、日长难度。
柔桑叶里，玉碾小芙蕖，生竺国，长闽山，移向玉城住。
池亭竹院，宴坐冰围处。
绿绕百千丛，夜将阑、争开迎露。
煞曾评论，妖媚胜江梅，香称月，韵宜风，消尽人间暑。
层层细剪冰花小。
新随荔子云帆到。
一露一番开。
玉人催卖栽。
爱花心未已。
摘放冠儿里。
轻浸水晶凉。
一窝云影香。
桂隐传杯处。
有风流、千岩韵胜，太丘遗绪。
玉季金昆霄汉侣，平步鸾坡挥尘。
莫便驾、飞帆烟渚。
云动精神衡岳去，向君山、帝乐锵韶氵蒦。
兰艺畹，吊湘楚。
南湖老矣无襟度。
但尊前、踉蹡醉影，帽花颠仆。
只恐清时专文教，犹贷阴山狂虏。
卧锦帐、貔貅钲鼓。
忠烈前勋赍万恨，望神都、魏阙奔狐兔。
呼翠袖，为君舞。
天远山围，龙蟠淡霭，虎踞斜晖。
几度功名，几番成败，浑似鸥飞。
楼台一望凄迷。
算到底、空争是非。
今夜潮生，明朝风顺，且送船归。
御路东风拂翠衣。
卖灯人散烛笼稀。
不知月底梅花冷，只忆桥边步袜归。
闲梦淡，旧游非。
夜深谁在小帘帏。
罘罳儿下围炉坐，明处行人立地时。
幽梦初回，重阴未开，晓色吹成疏雨。
竹槛气寒，莼畹声摇，新绿暗通南浦。
未有人行，才半启、回廊朱户。
无绪。
空望极霓旌，锦书难据。
苔径追忆曾游，念谁伴、秋千彩绳芳柱。
犀奁黛卷，凤枕云孤，应也几番凝伫。
怎得伊来，花雾绕、小堂深处。
留住。
直到老、不教归去。
千丈风漪。
霁光明处，花柳高低。
箫鼓声中，宝钗遥认，兰棹交驰。
贪呆觑着帘儿。
不好价、伊家怎知。
便是重来，真情厮向，难似当时。
先生心地等空虚。
行处幻仙都。
点缀玲珑花柳，翻腾窈窕规模。
三杯两盏，五言十字，迟老工夫。
受用南湖风月，何须更到西湖。
玉带猩袍，遥望翠华，马去似龙。
拥貂蝉争出，千官鳞集，貔貅不断，万骑云从。
细柳营开，团花袍窄，人指汾阳郭令公。
山西将，算韬钤有种，五世元戎。
旌旗蔽满寒空。
鱼阵整、从容虎帐中。
想刀明似雪，纵横脱鞘，箭飞如雨，霹雳鸣弓。
威撼边城，气吞胡虏，惨淡尘沙吹北风。
中兴事，看君王神武，驾驭英雄。
缓辔徐驱，儿童聚观，神仙画图。
正芹塘雨过，泥融路软，金莲自策，小小篮舆。
傍柳题诗，穿花劝酒，嗅蕊攀条得自如。
经行处，有苍松夹道，不用传呼。
清泉怪石盘纡。
信风景江淮各异殊。
记东坡赋就，纱笼素壁，西山句好，帘卷晴珠。
白玉堂深，黄金印大，无此文君载后车。
挥毫罢，看淋漓雪壁，真草行书。
高皇神武，善驾驭豪英。
攘北狄，驱群盗，命天膺，救苍生。
奈梦绕沙漠，隔温清，屈和好，召大将，归兵柄，列枢庭。
公指汴亲。
威已振河洛，不顾身烹。
失一时几会，嗟左衽吾民，痛岳家军，孰扶倾。
久沈怨愤，七十载，还复遇，帝王真。
表遗烈，锡王号，日照临，激士心。
始识安刘，计宁祸，已是忠臣。
我乘传，访壁垒，想精明。
英气凛然若在，仍题扁，昭揭天恩。
笑原头荒草，一死不能春，交怨人神。
古岂无人，可以似吾，稼轩者谁。
拥七州都督，虽然陶侃，机明神鉴，未必能诗。
常衮何如，羊公聊尔，千骑东方侯会稽。
中原事，纵匈奴未灭，毕竟男儿。
平生出处天知。
算整顿干坤终有时。
问湖南宾客，侵寻老矣，江西户口，流落何之。
尽日楼台，四边屏幛，目断江山魂欲飞。
长安道，奈世无刘表，王粲畴依。
问讯竹湖，竹如之何，如何未归。
道吴山越水，无非佳处，来无定止，去亦何之。
莫是秋来，未能忘耳，心与孤云相伴飞。
愁无奈，但北窗寄傲，南涧题诗。
人生万事成痴。
算世上久无公是非。
恨云台突兀，无君子者，雪堂寥落，有美人兮。
疏雨梧桐，微云河汉，钟鼎山林无限悲。
阳山县，是昌黎误汝，汝误昌黎。
一剑横空，飞过洞庭，又为此来。
有汝阳璡者，唱名殿陛，玉川公子，开宴尊罍。
四举无成，十年不调，大宋神仙刘秀才。
如何好，将百千万事，付两三杯。
未尝戚戚于怀。
问自古英雄安在哉。
任钱塘江上，潮生潮落，姑苏台畔，花谢花开。
盗号书生，强名举子，未老雪从头上催。
谁羡汝，拥三千珠履，十二金钗。
玉带金鱼，绿鬓朱颜，神仙画图。
把擎天柱石，空留绿野，济川舟楫，闲舣西湖。
天欲安刘，公归重赵，许大元勋谁得如。
平章处，看人如伊吕，世似唐虞。
不须别样规模。
但收揽人才多用儒。
况自昔军中，胆能寒虏，而今胸次，气欲吞胡。
紫府真人，黑头元宰，收敛神功寂似无。
归来好，正芝香枣熟，鹤瘦松臞。
斗酒彘肩，风雨渡江，岂不快哉。
被香山居士，约林和靖，与东坡老，驾勒吾回。
坡谓西湖，正如西子，浓抹淡妆临镜台。
二公者，皆掉头不顾，只管衔杯。
白云天竺飞来。
图画里、峥嵘楼观开。
爱东西双涧，纵横水绕，两峰南北，高下云堆。
逋曰不然，暗香浮动，争似孤山先探梅。
须晴去，访稼轩未晚，且此徘徊。
柳思花情，湖山应怪，先生又来。
想旧时谈舌，依然解使，六丁奔走，驱斥风雷。
翠袖传觞，金貂换酒，痛饮何妨三百杯。
人间世，算谪仙去后，谁是天才。
碧窗画鼓船斋。
胸次与乾坤一样开。
试云间招手，下呼余子，逡巡去矣，但觉尘埃。
若是花时，无风无雨，一日须来一百回。
教人道。
看玉山自倒，不用相推。
万马不嘶，一声寒角，令行柳营。
见秋原如掌，枪刀突出，星驰铁骑，阵势纵横。
人在油幢，戎韬总制，羽扉从容裘带轻。
君知否，是山西将种，曾系诗盟。
龙蛇纸上飞腾。
看落笔四筵风雨惊。
便尘沙出塞，封侯万里，印金如斗，未惬平生。
拂拭腰间，吹毛剑在，不斩楼兰心不平。
归来晚，听随军鼓吹，已带边声。
自注铜瓶，作梅花供，尊前数枝。
说边头旧话，人生消得，几番行役，问我何之。
小队红旗，黄金大印，直待封侯知几时。
杯行处，且淋漓一醉，明日东西。
如椽健笔鸾飞。
还为写春风陌上词。
便平生豪气，销靡酒里，依然此乐，儿辈争知。
霜重貂裘，夜寒如水，饮到月斜犹未归。
仙山路，有笙簧度曲，声到琴丝。
万里湖南，江山历历，皆吾旧游。
看飞凫仙子，张帆直上，周郎赤壁，鹦鹉汀洲。
吸尽西江，醉中横笛，人在岳阳楼上头。
波涛静，泛洞庭青草，重整兰舟。
长沙会府风流。
有万户娉婷帘玉钩。
恨楚城春晚，岸花樯燕，还将客送，不与人留。
且唤阳城，更招元结，摩抚之余歌咏休。
心期处，算世间真有，骑鹤扬州。
销薄春冰，碾轻寒玉，渐长渐弯。
见凤鞋泥污，偎人强剔，龙涎香断，拨火轻翻。
学抚瑶琴，时时欲翦，更掬水鱼鳞波底寒。
纤柔处，试摘花香满，镂枣成班。
时将粉泪偷弹。
记绾玉曾教柳傅看。
算恩情相著，搔便玉体，归期暗数，画遍阑干。
每到相思，沈吟静处，斜倚朱唇皓齿间。
风流甚，把仙郎暗掐，莫放春闲。
洛浦凌波，为谁微步，轻尘暗生。
记踏花芳径，乱红不损，步苔幽砌，嫩绿无痕。
衬玉罗慳，销金样窄，载不起、盈盈一段春。
嬉游倦，笑教人款捻，微褪些跟。
有时自度歌声。
悄不觉、微尖点拍频。
忆金莲移换，文鸳得侣，绣茵催衮，舞凤轻分。
懊恨深遮，牵情半露，出没风前烟缕裙。
知何似，似一钩新月，唛碧笼云。
春事能几许，密叶著青梅。
日高花困，海棠风暖想都开。
不惜春衣典尽，只怕春光归去，片片点苍苔。
能得几时好，追赏莫徘徊。
雨飘红，风换翠，苦相催。
人生行乐，且须痛饮莫辞杯。
坐则高谈风月，醉则恣眠芳草，醒后亦佳哉。
湖上新亭好，何事不曾来。
弓剑出榆塞，铜椠上蓬山。
得之浑不费力，失亦匹如闲。
未必古人皆是，未必今人俱错。
世事沐猴冠。
老子不分别，内外与中间。
酒须饮，诗可作，铗休弹。
人生行乐，何自催得鬓毛斑。
达则牙旗金甲，穷则蹇驴破帽，莫作两般看。
世事只如此，自有识鸮鸾。
知音者少，算乾坤许大，著身何处。
直待功成方肯退，何日可寻归路。
多景楼前，垂虹亭下，一枕眠秋雨。
虚名相误，十年枉费辛苦。
不是奏赋明光，上书北阙，无惊人之语。
我自匆忙天未许，赢得衣裾尘土。
白璧追欢，黄金买笑，付与君为主。
莼鲈江上，浩然明日归去。
多令，同柳阜之、刘去非、石民瞻、周嘉仲、陈孟参、孟容，时八月五日也。
芦叶满汀洲。
寒沙带浅流。
二十年、重过南楼。
柳下系舟犹未稳，能几日、又中秋。
黄鹤断矶头。
故人今在不。
旧江山、浑是新愁。
欲买桂花同载酒，终不是、少年游。
猎猎风蒲，画船转、碧湾沙浦。
都不是、蓼汀桃岸，橘洲梅渚。
指点山公骑马地，经是羊祜登山处。
悄一如、人在水晶宫，销烦暑。
薰风动，帘旌举。
秦筝奏，凌波舞。
拚冰壶沈醉，晚凉归去。
侵岸一篙杨柳浪，过云几点荷花雨。
倚楼人、十里凭阑干，神仙侣。
敲面风轻，一两点、海棠微雨。
春总在、英雄元帅，晓来游处。
楼阁万家帘幕卷，江郊十里旌驻。
有黄鹂、百舌啭新声，垂杨舞。
寒食近，喧箫鼓。
车马闹，铜鞮路。
尽不妨沈醉，与花为主。
风韵可将图画比，笑谈尽是惊人语。
问何如、邹湛岘山头，陪羊祜。
秋无恶。
愁怯罗衾风弱。
雨线垂垂晴又落。
轻烟笼翠箔。
休道旅怀萧索。
生怕香浓灰薄。
桂子莫教孤酒约。
诗情浑落魄。
倦舞轮袍后。
正鸾慵凤困，依然怨新怀旧。
别有艳妆来执乐，春笋微揎罗袖。
试一曲、琅璈初奏。
莫放珠帘容易卷，怕人知、世有梨园手。
钗玉冷，钏金瘦。
烛花对翦明於昼。
画堂深、屏山掩翠，炭红围兽。
错认佩环犹未是，依约雏莺啭柳。
任箭滴、铜壶银漏。
一片雄心天外去，为声清、响彻云霄透。
人醉也，尚呼酒。
院宇重重掩。
醉沈沈、亭阴转午，绣帘高卷。
金鸭香浓喷宝篆，惊起雕梁语燕。
正一架、酴醿开遍。
嫩萼梢头舒素脸。
似月娥、初试宫妆浅。
风力嫩，异香软。
佳人无意拈针线。
绕朱阑、六曲徘徊，为他留恋。
试把花心轻轻数，暗卜归期近远，奈数了、依然重怨。
把酒问春不管。
枉教人、只恁空肠断。
肠断处，怎消遣。
睡觉莺啼晓。
醉西湖、两峰日日，买花簪帽。
去尽酒徒无人问，唯有玉山自倒。
任拍手、儿童争笑。
一舸乘风翩然去，避鱼龙、不见波声悄。
歌韵歇，唤苏小。
神仙路远蓬莱岛。
紫云深、参差禁树，有烟花绕。
人世红尘西障日，百计不如归好。
付乐事、与他年少。
费尽柳金梨雪句，问沈香亭北何时召。
心未惬，鬓先老。
晓印霜花步。
梦半醒、扶上雕鞍，马嘶人去。
岚泾青丝双辔冷，缓鞚野梅江路。
听画角、吹残更鼓。
悲壮寒声撩客恨，甚貂裘、重拥愁无数。
霜月白，照离绪。
青楼回首家何处。
早山遥、水阔天低，断肠烟树。
谁念天涯牢落况，轻负暖烟浓雨。
记酒醒、香销时语。
客里归荐须早发，怕天寒、风急相思苦。
应为我，翠眉聚。
多病刘郎瘦。
最伤心、天寒岁晚，客他乡久。
大舸翩翩何许至，元是高阳旧友。
便一笑、相欢携手。
为问武昌城下月，定何如、扬子江头柳。
追往事，两眉皱。
烛花细翦明於昼。
唤青娥、小红楼上，殷勤劝酒，昵昵琵琶恩怨语，春笋轻笼翠袖。
看舞彻、金钗微溜。
若见故乡吾父老，道长安、市上狂如旧。
重会面，几时又。
弹铗西来路。
记匆匆、经行十日，几番风雨。
梦里寻秋秋不见，秋在平芜远树。
雁信落、家山何处。
万里西风吹客鬓，把菱花、自笑人如许。
留不住，少年去。
男儿事业无凭据。
记当年、悲歌击楫，酒酣箕踞。
腰下光茫三尺剑，时解挑灯夜语。
谁更识、此时情绪。
唤起杜陵风月手，写不东渭北相思句。
歌此恨，慰羁旅。
笑天涯，还倦客。
欲起病无力。
风雨春归，一日近一日。
看人结束征衫，前呵骑马，腰剑上、陇西平贼。
鬓分白。
只可归去家山，无田种瓜得。
空抱遗书，憔悴小楼侧。
杜鹃不管人愁，月明枝上，直啼到、枕边相觅。
泛菊杯深，吹梅角远，同在京城。
聚散匆匆，云边孤雁，水上浮萍。
教人怎不伤情。
觉几度、魂飞梦惊。
后夜相思，尘随马去，月逐舟行。
翠眉重扫。
后房深、自唤小蛮娇小。
绣带罗垂，报浓妆才了。
堂虚夜悄。
但依约、鼓箫声闹。
一曲梅花，尊前舞彻，梨园新调。
高阳醉、玉山未倒。
看鞋飞凤翼，钗梁微袅。
秋满东湖，更西风凉早。
桃源路杳。
记流水、泛舟曾到。
桂子香浓，梧桐影转，月寒天晓。
谁斫碧琅玕，影撼半庭风月。
尚有岁寒心在，留得数茎华发。
龙孙戏弄碧波涛，随手清风发。
滚到浪花深处，起一窝香雪。
情深意真。
眉长鬓青。
小楼明月调筝。
写春风数声。
思君忆君。
魂牵梦萦。
翠销香暖云屏。
更那堪酒醒。
帘幕闻声歌已妙。
一曲尊前，真个梅花早。
眉黛两山谁为扫。
风流京兆江南调。
醉得白须人易老。
老去侯鲭，旧也曾年少。
后夜短篷霜月晓。
梦魂依约云山绕。
别酒醺醺容易醉。
回过头来三十里。
马儿只管去如飞，牵一会。
坐一会。
断送杀人山共水。
是则青衫终可喜。
不道恩情拚得未。
雪迷村店酒旗斜。
去也是。
住也是。
住也是。
烦恼自家烦恼你。
中兴诸将，谁是万人英。
身草莽，人虽死，气填膺。
尚如生。
年少起河朔，弓两石，剑三尺，定襄汉，开虢洛，洗洞庭。
北望帝京。
狡兔依然在，良犬先烹。
过旧时营垒，荆鄂有遗民。
忆故将军。
泪如倾。
说当年事，知恨苦，不奉诏，伪耶真。
臣有罪，陛下圣，可鉴临。
一片心。
万古分茅土，终不到，旧奸臣。
人世夜，白日照，忽开明。
衮佩冕圭百拜，九泉下、荣感君恩。
看年年三月，满地野花春。
卤簿迎神。
天下稼轩，文章有弟，看来未迟。
正三齐盗起，两河民散，势倾似土，国泛如杯。
猛士云飞，狂胡灰灭，机会之来人共知。
何为者，望桂林西去，一骑星驰。
离筵不用多悲唤红袖佳人分藕丝。
种黄柑千户，梅花万里，等闲游戏，毕竟男儿。
入幕来南，筹边如北，翻覆手高来去棋。
公余且，画玉簪珠履，倩米元晖。
一琐窗儿明快。
料想那人不在。
熏笼脱下旧衣裳，件件香难赛。
匆匆去得忒煞。
这镜儿、也不曾盖。
千朝百日不曾来，没这些儿个采。
半雨半晴模样，乍寒乍热天时。
榴花香逐湿风飞。
绿云翻翠浪，水急转前溪。
谁识清凉意思，珊瑚枕冷先知。
秋光预若借些儿。
剩催金粟闹，纱魄好扬辉。
楼外云山千万重。
画眉人隔小帘栊。
风垂舞柳春犹浅，雪点酥胸暖未融。
携手处，又相逢。
夜阑心事与郎同。
一杯自劝羔儿酒，十幅销金暖帐笼。
忔憎憎地。
一捻儿年纪。
待道瘦来肥不是。
宜著淡黄衫子。
唇边一点樱多。
见人频敛双蛾。
我自金陵怀古，唱时休唱西河。
堂上谋臣尊俎，边头将士干戈。
天时地利与人和。
燕可伐欤曰可。
今日楼台鼎鼐，明年带砺山河。
大家齐唱大风歌。
不日四方来贺。
新来塞北。
传到真消息。
赤地居民无一粒。
更五单于争立。
维师父鹰扬。
熊罴百万堂堂。
看取黄金假钺，归来异姓真王。
宝鉴年来微有晕。
懒照容华，人远天涯近。
昨夜灯花还失信。
无心更唱江城引。
行过短墙回首认。
醉撼花梢，红雨飞成阵。
拌了为郎憔悴损。
庞儿恰似江梅韵。
满院花香晴昼永，愔愔亭户无人。
谁将心绪管青春。
游丝知我懒，江柳也眉颦。
近水远山都积恨，可堪芳草如茵。
何曾一日不思君。
无书凭朔雁，有泪在罗巾。
数叠小山亭馆静，落花红雨园林。
画楼风月想重临。
琵琶金凤语，长笛水龙吟。
青眼已伤前遇少，白头孤负知音。
苔墙藓井夜沉沉。
无聊成独坐，有恨即沾襟。
长短驿亭南北路，蒙茸醉拥驼裘。
雪天行计欠人留。
严风催酒醒，微雨替梅愁。
自作小词呵冻写，冷金淡衬银钩。
此恨知得几时休。
寒云迷洛浦，残梦绕秦楼。
红袖扶来聊促膝，龙团共破春温。
高标终是绝尘氛。
两箱留烛影，一水试云痕。
饮罢清风生两腋，馀香齿颊犹存。
离情凄咽更休论。
银鞍和月载，金碾为谁分。
海棠风韵玉梅春。
小腰身。
晓妆新。
长是花时，犹系茜罗裙。
一撮精神娇欲滴，说不似，画难真。
楼前江柳又江云。
隔音尘。
泪沾巾。
一点征帆，烟浪渺无津。
万斛相思红豆子，凭寄与个中人。
黄鹤楼前识楚卿。
彩云重叠拥娉婷。
席间谈笑觉风生。
标格胜如张好好，情怀浓似薛琼琼。
半帘花月听弹筝。
墙外濛濛雨湿烟。
参差小树绿阴圆。
残春中酒落花前。
海燕成巢终是客，鳏鱼入夜几曾眠。
人间一段恶因缘。
着意寻芳已自迟。
可堪容易送春归。
酒阑无奈思依依。
杨柳小桥人远别，梨花深巷月斜辉，此情惟我与君知。
谁把幽香透骨薰。
韵高全似玉楼人。
几时劝酒不深颦。
竹里绝怜闲体态，月边无限好精神。
一枝斜插坐生春。
雾鬓云鬟已懒梳。
君休乔木妾归欤。
且来卖酒伴相如，骨细肌丰周肪画，肉多韵胜子瞻书。
琵琶弦索尚能无。
浅约鸦黄，轻匀螺黛，故教取次梳妆。
减轻琶面，新样小鸾凰。
每为花妖玉软，慵封客、斜倚银床。
春来病，兰薰半歇，满笐舞衣裳。
悲凉。
人事改，三春秾艳，一夜繁霜。
似人归洛浦，云散高唐。
痛念平生情分，孤负我、临老风光。
罗裙在，凭谁留意，去觅反魂香。
细雨黄梅初熟，微风燕子交飞。
手拈团扇写新题。
心事恹恹难寄。
片月只堪供恨，双星却有重期。
石榴裙子正芬菲。
知为何人慵系。
素面偏宜酒晕，晓妆净洗啼痕。
只疑身是玉梅魂。
长为春风瘦损。
冉冉烟生兰渚，娟娟月挂愁村。
落花飞絮耿黄昏。
又是一番新恨。
楼上佳人楚楚，天边皓月徐徐。
呼童忙为卷暇须。
试问中情几句。
圆少却因底事，缺多毕竟何如。
嫦娥无语谩踌躇。
飞过画栏西去。
彩笔恹恹慵赋咏。
斗草闲来寻小迳。
西园春事只供愁，当好景。
成孤另。
春又那知人欲病。
洗尽残妆临晚镜。
淡玉一团浆水莹。
强持檀板近芳樽，云遏定。
君须听。
低唱月来花弄影。
解缆蓼花湾。
好风吹去帆。
二十年、重过新滩。
洛浦凌波人去后，空梦绕、翠屏间。
飞雾湿征衫。
苍苍烟树寒。
望星河、低处长安。
绮陌红楼应笑我，为梅事、过江南。
说襄阳、旧事重省。
记铜驼巷陌、醉还醒。
笑莺花别后，刘郎憔悴萍梗。
倦客天涯，还买个、西风轻艇。
便欲访，骑马山翁，问岘首、那时风景。
楚王城里，知几度经过，摩挲故宫柳癭。
漫吊景。
冷烟衰草凄迷，伤心兴废，赖有阳春古郢。
乾坤谁望，陆百里路中原，空老尽英雄，肠断剑锋冷。
晚天清楚，扫太虚纤翳，凉生江曲。
四顾青冥天地阔，惟有残霞孤鹜。
山气凝蓝，汀烟引素，竦竦浮群木。
白苹风定，波澄万顷寒玉。
时有一叶渔舟，收纶垂钓，来往何幽独。
短发萧萧襟袖冷，便觉都无袢溽。
曳杖归来，夜深人悄，月照鳞鳞屋。
藤床一枕，迥然清梦无俗。
兰蕙心情，海棠韵度，杨柳腰肢。
步稳金莲。
手纤春笋，肤似凝脂。
歌声舞态都宜。
拚著个、坚心共伊。
无奈相思，带围宽尽，说与教知。
雅淡精神，铅黄未洗，犹带残妆。
春艳一枝，鹅儿颜色，染就纤裳。
月移影转南窗。
特地送、些儿暗香。
宿酒初醒，这般滋味，梦断池塘。
春寂寂。
节物又催寒食。
楼上卷帘双燕入。
断魂愁似织。
门外雨余风急。
满地落英湿。
好梦惊回无处觅。
天涯芳草碧。
春事寂。
苦笋鲥鱼初食。
风卷绣帘飞絮入。
柳丝萦似织。
迅速韶光去急。
过雨绿阴忧湿。
回首旧游何处觅。
远山空伫碧。
门巷寂。
梅豆微酸怯食。
别恨萦心愁易入。
寸肠如网织。
去橹咿哑声急。
泪滴春衫轻湿。
尺素待凭鱼雁觅。
远烟凝处碧。
庭院欲昏黄，秋思恼人情乱。
宝瑟试弹新曲，更与谁同伴。
阳台魂梦杳无踪，奴住巫山畔。
不似楚襄云雨，俏输他一半。
轻红桃杏斗娇妍。
晓来葱茜祥烟。
霓旌绛节下云天。
行地神仙。
盛事频封锦诰，歌声齐劝金莲。
教从沧海变桑田。
富贵长年。
弱水蓬莱真胜地，祥烟闪烁霓旌。
瑶池欢会下云軿。
康宁新喜事，淑善旧家声。
戏彩捧觞真乐事，蟠桃献寿千春。
从今更愿子孙荣。
加恩封锦诰，学道诵黄庭。
秋色人家，夕阳洲渚。
西风催过黄华渡。
江烟引素忽飞来，水禽破暝双双去。
奔走红尘，栖迟羁旅。
断肠犹忆江南句。
白云低处雁回峰，明朝便踏潇湘路。
华亭新伟观，胜地得高雄。
凭栏徒倚要眇，万里景无穷。
好是江流萦绕，那更云天舒阔，叠嶂倚晴空。
眼界无尽藏，怀抱有清风。
主人贤，开绮席，泛金钟。
放怀一笑，许我满酌醉颜红。
只恐玺书即下，促起飞凫东去，行作黑头公。
还记今朝客，曾待一杯同。
初过清明春昼长。
紫红香雾蔼华堂。
朱颜阿母逢生旦，彩戏儿孙捧寿觞。
齐祝颂，喜平康。
天教两鬓正苍苍。
壶中日月应长久，笑看蟠桃几度芳。
雅淡容仪，温柔情性。
偏伊赋得多风韵。
明眸剪水玉为肌，凤鞋弓小金莲衬。
相见虽频，欢娱无定。
蛮笺写了凭谁问。
坚心好事有成时，须教人道都相称。
池馆闲凝目。
有玉人、向晚妖娆，洗妆梳束。
雅淡容仪妃子样，羞使胭脂点触，莹冰雪、精神难掬。
好是月明微露下，似晚凉、初向清泉浴。
好对我，笑羞缩。
好风拂面浑无俗。
更撩人清与，异香芬馥。
惹起新愁无著处，细与端相未足。
俏不忍、游蜂飞扑。
可惜伊家娇媚态，问天公、底事教幽独。
待拉向，锦屏曲。
风驭过姑射，云佩挹浮丘。
丁宁月姊，为我澄霁一天秋。
尽展冰奁玉鉴，要看瑶台银阙，万里冷光浮。
分与世间景，好在水边楼。
想霓裳。
呈妙舞，起清讴。
蓝桥何处，试寻玉杵恣追游。
拟待铅霜捣就，缓引琼浆沈醉，谁信是良筹。
长啸跨鲸背，不必愿封留。
红荻黄芦秋已老，妆点楚江头。
更有吴姬拨小桡。
来往自妖娆。
款款舣舟临别岸，短缆系花梢。
料得前身是莫愁。
依旧有风流。
晓来天气十分凉。
时候近重阳。
村落人家潇洒。
篱菊有芬芳。
年来渐觉，诗肠愈窄，酒量偏狂。
好景不须放过，何妨一醉千觞。
一见情怀便雅投。
尊前成密约，意绸缪。
已成行计理归舟。
空相忆，无计为伊留。
执别话离愁。
萦牵滋味恶，在心头。
而今无奈阻欢游。
些子事，此恨两悠悠。
绿云慢绾新梳束。
这标致、诸余不俗。
邂逅相逢，情怀雅合，全似深熟。
耳边笑语论心曲。
把不定、红生脸肉。
若得同欢，共伊偕老，心事忒足。
碧眼真仙，算元住、蓬莱宫里。
记当日、等闲跨鹤，人间游戏。
要把忠勋扶帝业，更将姓字联宗系。
拥朱轮、特地为民来，诗书帅。
千里地，都和气。
十万户，生欢喜。
祝黄堂眉寿，歌谣鼎沸。
莫惜春醅供燕豆，便承芝检朝天陛。
看云屏、隔坐并貂蝉，双清贵。
再拜识英度，喜气觉飞浮。
神清骨秀，元是蓬莱谪仙流。
盖去冲摩霄汉。
刚向平分风月，半剌岭南州。
素蕴未施展，阔步尚淹留。
从此去，朝帝阙，侍宸旒。
论思献替、要须直与古人侔。
好是羽仪朝著，勒就鼎彝勋业，却伴赤松游。
曳杖太湖曲，笑傲八千秋。
玻璃翦叶。
点缀黄金屑。
雅淡幽姿风味别。
翠影婆娑弄月。
秋光占断江南。
清香鼻观先参。
一朵折来和露，乌云髻畔斜簪。
碧池如染，把玻璃瓮就，纤埃都绝。
西国夫人空里坠，圆盖亭亭排列。
莹质无瑕，尘心不染，远社堪重结。
当时盛事，虎溪茗碗翻雪。
千载以意谁论，人争买笑，醉眼看罗袜。
坐上如今皆我辈，纱蕴从来蠲洁。
击节临风，停杯对月。
浩气俱英发。
两翁仙举，玉堂正在金阙。
客里惊嗟又岁除。
萧萧寒雨滴茅庐。
山深溪转泉声碎，夜永风摇烛影孤。
冷甚只多烧木叶，诗成无处写桃符。
强酬节物聊清酌，今岁屠苏自取疏。
常记江南春欲到，消息付南枝。
疏影横斜照水时。
月淡暗香迟。
可惜江头千树玉，雨暗更风欺。
传语东君管领伊。
憔悴有谁知。
秋月明眸两鬓浓。
衫儿贴体绉轻红。
清声宛转歌金缕，纤手殷勤捧玉钟。
娇娅姹，语惺松。
酒香沸沸透羞容。
刘郎莫恨相逢晚，且喜桃源路已通。
淡妆西子，怎比西湖好。
南北两长堤，有庵画、楼台多少。
翠光千顷，一片净琉璃，泛兰舟，摇画桨，尽日金尊倒。
名园精舍，总被游人到。
年少与佳人，供携手、嬉游歌笑。
夕阳西下，沈醉尽归来，鞭宝马，闹午随，簇著花藤轿。
莎衫筠笠。
正是村村农务急。
绿水千畦。
惭愧秧针出得齐。
风斜雨细。
麦欲黄时寒又至。
馌妇耕夫。
画作今年稔岁图。
积雨连朝，添新涨、一篙春碧。
寒犹在、东风料峭，柳丝无力。
系惹画船都不住，从教兰棹双飞急。
泛大江、东去欲何之，瓜期迫。
龙钟裔，神仙伯。
金闺彦，文章客。
算河阳花县，恁生留得。
制锦才高书善最，鸣琴化洽人欢怿。
想未容、坐暖诏归来，君王侧。
猎猎霜风，濛濛晓雾。
归来喜踏江南路。
千林翠幄半红黄，试看青女工夫做。
茅舍疏篱，竹边低户。
谁家酒滴真珠露。
旋酤一醆破清寒，趁晴同过黄花渡。
满架冰蕤开遍了。
试问花神，留得春多少。
清胜荀香娇韵好。
谢庭风月应难到。
酒酿新醅名不老。
醉倒花前，真个无烦恼。
满座清欢供一笑。
春酲拚却明窗晓。
过眼溪山，向来都是经行处。
骖鸾人去。
冷落吹箫侣。
小立江亭，愁对蒹葭浦。
无情绪。
酒杯慵举。
闲看江枫舞。
无端风雨送清秋。
天气冷飕飕。
行人先自离索，直是不禁愁。
思往事，忆前游。
泪难收。
重阳近也，黄花依旧，谁伴清瓯。
快风收雨，正江城初霁，物华如许。
丽日融和春思好，是处莺啼燕语。
嫩绿成阴，落红堆绣，只恐春将暮。
园林清昼，看看又见飞絮。
太守无限风流，铃斋多暇，载酒郊原路。
几队旌旗光闪烁，鼓吹更翻新谱。
曲水流觞，兰亭修禊，俯仰成今古。
为君一醉，归时楼上初鼓。
雨洗千红又春晚。
留牡丹、倚阑初绽。
娇娅姹、偏赋精神君看。
算费尽、工夫点染。
带露天香最清远。
太真妃、院妆体段。
拚对花、满把流霞频劝。
怕逐东风零乱。
阁雨浮云寒尚轻。
商量雪意未全成。
莫嫌竹外萧然处，忽有幽香透鼻清。
诗兴逸，酒魂醒。
主人留客更多情。
不辞满引成痴客，且为梅花醉一觥。
晚晴一碧天如水，风约尘埃都扫。
素娥睡起，玉轮稳驾，初离海表。
碾破秋云，涌成银阙，光欺南斗。
想广寒宫里，风流女伴，应都把、仙歌奏。
夜永风生悄悄。
耀冰雪、寒侵重峤。
今宵休道，从来此夕，阴多晴少。
坐久更深，露冷襟袖，不禁清晓。
更天风吹下，桂香拂袂，想蟠根老。
向暖南枝，最是他潇洒，先带春回。
因何事、向岁晚，搀占花魁。
天公著意，安排巧、特地教开。
知道是，仙翁诞节，琼英要泛金杯。
人学寿阳妆面，正梁州初按，羯鼓声催。
年年此花开后，宴启蓬莱。
朱颜不老，算难教、绿野徘徊。
消息好，行看父子，和羹鼎鼐盐梅。
媚景良时，无非是、三春富贵。
花共柳、著工夫染，嫩红轻翠。
日丽风和薰协气。
莺吟燕舞皆欢意。
况生辰、恰恰值清明，笙歌沸。
分天派，真龙裔。
到月殿，攀仙桂。
看眉间黄色，诏书将至。
莫向蓝田分佐理。
便趋紫禁参朝对。
问玉皇、仙籍注长生，三千岁。
富贵本何物，底用苦趋奔。
都为造物娱弄，人事覆来翻。
须索高抬目力，觑破只同儿戏，不必更重论。
但愿吾长健，赢得日加飧。
衣轻裘，乘驷马，驾高轩。
算来荣耀，终输渔叟钓江村。
休叹谋身太拙，未必折腰便是，炙手几曾温。
清议不可辱，千古要长存。
罨画池亭，对十万、盈盈粉面。
依翠盖、临风一曲，霓裳舞遍。
亭上人如蓬岛客，坐中别有飞琼伴。
占世间、风月最清凉，宜开宴。
当盛旦，歌喉啭。
齐祝寿，金尊劝。
算才华合侍，玉皇香案。
处事从来坚特操，立朝更要持公论。
使他时、台阁振风声，朝天眷。
柴扉人寂草生畦。
藤蔓乱萦篱。
秋净楚天如水，云叶度墙低。
同把盏，且伸眉。
对残晖。
红茱笑捻，黄菊斜簪，恋饮忘归。
常记京华昔浪游。
青罗买笑万金酬。
醉中曾此当貂裘。
自恨山翁今老矣，惜花心性谩风流。
清樽独酌更何愁。
方池小小。
风扌习玻璃皱。
数朵荷花开更好。
把住薰风一笑。
芳容淡注胭脂。
亭亭翠盖相依。
只欠一双鸂鶒，便如画底屏帷。
晚天清楚，扫太虚纤翳，凉生江曲。
四愿青冥天地阔，惟有残霞孤鹜。
山气凝蓝，汀烟引素，竦竦浮群木。
白蘋风定，波澄万顷寒玉。
时有一叶渔舟，收纶垂钓，来往何幽独。
短发萧萧襟袖冷，便觉都无袢溽。
曳杖归来，夜深人悄，月照鳞鳞屋。
藤床一枕，迥然清梦无俗。
人绕湘皋月坠时。
斜横花树小，浸愁漪。
一春幽事有谁知。
东风冷、香远茜裙归。
鸥去昔游非。
遥怜花可可，梦依依。
九疑云杳断魂啼。
相思血，都沁绿筠枝。
人间离别易多时。
见梅枝。
忽相思。
几度小窗，幽梦手同携。
今夜梦中无觅处，漫徘徊。
寒侵被、尚未知。
湿红恨墨浅封题。
宝筝空、无雁飞。
俊游巷陌，算空有、古木斜晖。
旧约扁舟，心事已成非。
歌罢淮南春草赋，又萋萋。
漂零客、泪满衣。
与鸥为客。
绿野留吟屐。
两行柳垂阴，是当日、仙翁手植。
一亭寂寞。
烟外带愁横，荷苒苒，展凉云，横卧虹千尺。
才因老尽，秀句君休觅。
万绿正迷人，更愁入、山阳夜笛。
百年心事，惟有玉阑知，吟未了，放船回，月下空相忆。
工吹笛，妓皆以柳黄为衣十亩梅花作雪飞。
冷香下、携手多时。
两年不到断桥西。
长笛为予吹。
人妒垂杨绿，春风为、染作仙衣。
垂杨却又妒腰肢。
近平声前舞丝丝。
红云低压碧玻璃。
惺忪花上啼。
静看楼角拂长枝。
朝寒吹翠眉。
休涉笔，且裁诗。
年年风絮时。
绣衣夜半草符移。
月中双桨归。
旌阳宫殿昔徘徊。
一坛云叶垂。
与君闲看壁间题。
夜凉笙鹤期。
茅店酒，寿君时。
老枫临路歧。
年年强健得追随。
名山游遍归。
燕雁无心，太湖西畔随云去。
数峰清苦。
商略黄昏雨。
第四桥边，拟共天随住。
今何许。
凭阑怀古。
残柳参差舞。
金谷人归，绿杨低扫吹笙道。
数声啼鸟。
也学相思调。
月落潮生，掇送刘郎老。
淮南好。
甚时重到。
陌上生春草。
西园曾为梅花醉。
叶翦春云细。
玉笙凉夜隔帘吹。
卧看花梢摇动、一枝枝。
娉娉袅袅教谁惜。
空压纱巾侧。
沈香亭北又青苔。
唯有当时蝴蝶、自飞来。
冷红叶叶下塘秋。
长与行云共一舟。
零落江南不自由。
两绸缪。
料得吟鸾夜夜愁。
双螺未合，双蛾先敛，家在碧云西。
别母情怀，随郎滋味，桃叶渡江时。
扁舟载了，匆匆归去，今夜泊前溪。
杨柳津头，梨花墙外，心事两人知。
京洛风流绝代人。
因何风絮落溪津。
笼鞋浅出鸦头袜，知是凌波缥缈身。
红乍笑，绿长嚬。
与谁同度可怜春。
鸳鸯独宿何曾惯，化作西楼一缕云。
也。
是日即平甫初度，因买酒茅舍，并坐古枫下。
古枫，旌阳在时物也。
旌阳尝以草屦悬其上，土人谓屦为屐，因名曰挂屐枫。
苍山四围，平野尽绿，隔涧野花红白，照影可喜，使人采撷，以藤纠缠著枫上。
少焉月出，大於黄金盆。
逸兴横生，遂成痛饮，午夜乃寝。
明年，平甫初度，欲治舟往封禺松竹间，念此游之不可再也，歌以寿之曾共君侯历聘来。
去年今日踏莓苔。
旌阳宅里疏疏磬，挂屐枫前草草杯。
呼煮酒，摘青梅。
今年官事莫徘徊。
移家径入蓝田县，急急船关打鼓催。
柏绿椒红事事新。
隔篱灯影贺年人。
三茅钟动西窗晓，诗鬓无端又一春。
慵对客，缓开门。
梅花闲伴老来身。
娇儿学作人间字，郁垒神荼写未真。
巷陌风光纵赏时。
笼纱未出马先嘶。
白头居士无呵殿，只有乘肩小女随。
花满市，月侵衣。
少年情事老来悲。
沙河塘上春寒浅，看了游人缓缓归。
忆昨天街预赏时。
柳慳梅小未教知。
而今正是欢游夕，却怕春寒自掩扉。
帘寂寂，月低低。
旧情惟有绛都词。
芙蓉影暗三更后，卧听邻娃笑语归。
肥水东流无尽期。
当初不合种相思。
梦中未比丹青见，暗里忽惊山鸟啼。
春未绿，鬓先丝。
人间别久不成悲。
谁教岁岁红莲夜，两处沈吟各自知。
略彴横溪人不度。
听流澌、佩环无数。
屋角垂枝，船头生影，算唯有、春知处。
回首江南天欲暮。
折寒香、倩谁传语。
玉笛无声，诗人有句，花休道、轻分付。
小舟挂席，容与波上绿丝低拂鸳鸯浦。
想桃叶、当时唤渡。
又将愁眼与春风，待去。
倚兰桡、更少驻。
金陵路。
莺吟燕舞。
算潮水、知人最苦。
满汀芳草不成归，日暮。
更移舟、向甚处。
梁州、转关绿腰、醉吟商湖渭州、历弦薄媚也。
予每念之。
辛亥之夏，予谒杨廷秀丈於金陵邸中，遇琵琶工，解作醉吟商湖渭州，因求得品弦法，译成此谱，实双声耳又正是春归，细柳暗黄千缕。
暮鸦啼处。
梦逐金鞍去。
一点芳心休诉。
琵琶解语。
曰范村，梅开雪落，竹院深静，而石湖畏寒不出，故戏及之疏疏雪片。
散入溪南苑。
春寒锁、旧家亭馆。
有玉梅几树，背立怨东风，高花未吐，暗香已远。
公来领略，梅花能劝。
花长好、愿公更健。
便揉春为酒，翦雪作新诗，拚一日、绕花千转。
燕燕轻盈，莺莺娇软。
分明又向华胥见。
夜长争得薄情知，春初早被相思染。
别后书辞，别时针线。
离魂暗逐郎行远。
淮南皓月冷千山，冥冥归去无人管。
石榴一树浸溪红。
零落小桥东。
五日凄凉心事，山雨打船篷。
谙世味，楚人弓。
莫忡忡。
白头行客，不采苹花，孤负薰风。
沙露，衰草入云。
丙午之秋，予与安甥或荡舟采菱，或举火罝兔，或观鱼簺下，山行野吟，自适其适，凭虚怅望，因赋是阙著酒行行满袂风。
草枯霜鹘落晴空。
销魂都在夕阳中。
恨入四弦人欲老，梦寻千驿意难通。
当时何似莫匆匆。
春点疏梅雨后枝，翦灯心事峭寒时。
市桥携手步迟迟。
蜜炬来时人更好，玉笙吹彻夜何其，东风落靥不成归。
钗燕笼云晚不忄欠，拟将裙带系郎船，别离滋味又今年。
杨柳夜寒犹自舞，鸳鸯风急不成眠，些儿闲事莫萦牵。
雁怯重云不肯啼，画船愁过石塘西。
打头风浪恶禁持。
春浦渐生迎棹绿，小梅应长亚门枝，一年灯火要人归。
花里春风未觉时。
美人呵蕊缀横枝。
隔帘飞过蜜蜂儿。
书寄岭头封不到，影浮杯面误人吹。
寂寥惟有夜寒知。
翦翦寒花小更垂。
阿琼愁里弄妆迟。
东风烧烛夜深归。
落蕊半黏钗上燕，露黄斜映鬓边犀。
老夫无味已多时。
约予同赋，以授歌者。
功父先成，辞甚美。
予裴回未利花间，仰见秋月，顿起幽思，寻亦得此。
蟋蟀，中都呼为促织，善斗。
好事者或以三二十万钱致一枚，镂象齿为楼观以贮之庾郎先自吟愁赋。
凄凄更闻私语。
露湿铜铺，苔侵石井，都是曾听伊处。
哀音似诉。
正思妇无眠，起寻机杼。
曲曲屏山，夜凉独自甚情绪。
西窗又吹暗雨。
为谁频断续，相和砧杵。
候馆迎秋，离宫吊月，别有伤心无数。
幽诗漫与。
笑篱落呼灯，世间儿女。
写入琴丝，一声声更苦。
宣政间有士大夫制蟋蟀吟。
橘幽篁，一径深曲。
穿径而南，官梅数十株，如椒、如菽，或红破白露，枝影扶疏。
著屐苍苔细石间，野兴横生，亟命驾登定王台。
乱湘流、入麓山，湘云低昂，湘波容与。
兴尽悲来，醉吟成调古城阴。
有官梅几许，红萼未宜簪。
池面冰胶，墙腰雪老，云意还又沈沈。
翠藤共、闲穿径竹，渐笑语、惊起卧沙禽。
野老林泉，故王台榭，呼唤登临。
南去北来何事，荡湘云楚水，目极伤心。
朱户黏鸡，金盘簇燕，空叹时序侵寻。
记曾共、西楼雅集，想垂杨、还袅万丝金。
待得归鞍到时，只怕春深。
水且涸，荷叶出地寻丈，因列坐其下。
上不见日，清风徐来，绿云自动。
间于疏处窥见游人画船，亦一乐也。
朅来吴兴，数得相羊荷花中。
又夜泛西湖，光景奇绝。
故以此句写之闹红一舸，记来时、尝与鸳鸯为侣。
三十六陂人未到，水佩风裳无数。
翠叶吹凉，玉容销酒，更洒菰蒲雨。
嫣然摇动，冷香飞上诗句。
日暮。
青盖亭亭，情人不见，争忍凌波去。
只恐舞衣寒易落，愁入西风南浦。
高柳垂阴，老鱼吹浪，留我花间住。
田田多少，几回沙际归路。
看垂杨连苑，杜若侵沙，愁损未归眼。
信马青楼去，重帘下，娉婷人妙飞燕。
翠尊共款。
听艳歌、郎意先感。
便携手、月地云阶里，爱良夜微暖。
无限。
风流疏散。
有暗藏弓履，偷寄香翰。
明日闻津鼓，湘江上，催人还解春缆。
乱红万点。
怅断魂、烟水遥远。
又争似相携，乘一舸、镇长见。
与客携壶，梅花过了，夜来风雨。
幽禽自语。
啄香心、度墙去。
春衣都是柔荑翦，尚沾惹、残茸半缕。
怅玉钿似扫，朱门深闭，再见无路。
凝伫。
曾游处。
但系马垂杨，认郎鹦鹉。
扬州梦觉，彩云飞过何许。
多情须倩梁间燕，问吟袖、弓腰在否。
怎知道，误了人，年少自恁虚度。
大别之幽处，无一日不在心目间。
胜友二三，极意吟尝。
朅来湘浦，岁晚凄然，步绕园梅，摛笔以赋冷云迷浦。
倩谁唤、玉妃起舞。
岁华如许。
野梅弄眉妩。
屐齿印苍藓，渐为寻花来去。
自随秋雁南来，望江国、渺何处。
新诗漫与。
好风景、长是暗度。
故人知否。
抱幽恨难语。
何时共渔艇，莫负沧浪烟雨。
况有清夜啼猿，怨人良苦。
斋下瞰湖山，光景奇绝。
予数过之，为赋此虚阁笼寒，小帘通月，暮色偏怜高处。
树隔离宫，水平驰道，湖山尽入尊俎。
奈楚客淹留久，砧声带愁去。
屡回顾。
过秋风、未成归计。
谁念我、重见冷枫红舞。
唤起淡妆人，问逋仙、今在何许。
象笔鸾笺，甚而今、不道秀句。
握平生幽恨，化作沙边烟雨。
叠鼓夜寒，垂灯春浅，匆匆时事如许。
倦游欢意少，俯仰悲今古。
江淹又吟恨赋。
记当时、送君南浦。
万里乾坤，百年身世，唯有此情苦。
扬州柳，垂官路。
有轻盈换马，端正窥户。
酒醒明月下，梦逐潮声去。
文章信美知何用，漫赢得、天涯羁旅。
教说与。
春来要寻花伴侣。
恨春易去。
甚春却向扬州住。
微雨。
正茧栗梢头弄诗句。
红桥二十四，总是行云处。
无语。
渐半脱宫衣笑相顾。
金壶细叶，千朵围歌舞。
谁念我、鬓成丝，来此共尊俎。
后日西园，绿阴无数。
寂寞刘郎，自修花谱。
夜深客子移舟处，两两沙禽惊起。
红衣入桨，青灯摇浪，微凉意思。
把酒临风，不思归去，有如此水。
况茂林游倦，长干望久，芳心事、箫声里。
屈指归期尚未。
鹊南飞、有人应喜。
画阑桂子，留香小待，提携影底。
我已情多，十年幽梦，略曾如此。
甚谢郎、也恨飘零，解道月明千里。
惟姊弟之爱，沔之父老儿女子，亦莫不予爱也。
丙午冬，千岩老人约予过苕霅，岁晚乘涛载雪而下。
顾念依依，殆不能去。
作此曲别郑次皋、辛克清、姚刚中诸君衰草愁烟，乱鸦送日，风沙回旋平野。
拂雪金鞭，欺寒茸帽，还记章台走马。
谁念漂零久，漫赢得、幽怀难写。
故人清沔相逢，小窗闲共情话。
长恨离多会少，重访问竹西，珠泪盈把。
雁碛波平，渔汀人散，老去不堪游冶。
无奈苕溪月，又照我、扁舟东下。
甚日归来，梅花零乱春夜。
玉鞭重倚。
却沈吟未上，又索离思。
为大乔、能拨春风，小乔妙移筝，雁啼秋水。
柳怯云松，更何必、十发梳洗。
道郎携羽扇，那日隔帘，半面曾记。
西窗夜凉雨霁。
叹幽欢未足，何事轻弃。
问后约、空指蔷薇，算如此溪山，甚时重至。
水驿灯昏，又见在、曲屏近底。
念唯有、夜来皓月，照伊自睡。
玉珂朱组。
又占了、道人林下真趣。
窗户新成，青红犹润，双燕为君胥宇。
秦淮贵人宅第，问谁记、六朝歌舞。
总付与、在柳桥花馆，玲珑深处。
居士。
闲记取。
高卧未成，且种松千树。
觅句堂深，写经窗静，他日任听风雨。
列仙更教谁做，一院双成俦侣。
世间住，且休将鸡犬，云中飞去。
猷露坐月饮，戏吟此曲，盖欲一洗钿合金钗之尘。
他日野处见之，甚为予击节也向秋来、渐疏班扇，雨声时过金井。
堂虚已放新凉入，湘竹最宜欹枕。
闲记省。
又还是、斜河旧约今再整。
天风夜冷。
自织锦人归，乘槎客去，此意有谁领。
空赢得，今古三星炯炯。
银波相望千顷。
柳州老矣犹儿戏，瓜果为伊三请。
云路迥。
漫说道、年年野鹊曾并影。
无人与问。
但浊酒相呼，疏帘自卷，微月照清饮。
夹道，依依可怜。
因度此阕，以纾客怀空城晓角。
吹入垂杨陌。
马上单衣寒恻恻。
看尽鹅黄嫩绿，都是江南旧相识。
正岑寂。
明朝又寒食。
强携酒、小桥宅，怕梨花落尽成秋色。
燕燕飞来，问春何在，唯有池塘自碧。
此两曲，石湖把玩不已，使工妓隶习之，音节谐婉，乃名之曰暗香、疏影旧时月色。
算几番照我，梅边吹笛。
唤起玉人，不管清寒与攀摘。
何逊而今渐老，都忘却、春风词笔。
但怪得、竹外疏花，香冷入瑶席。
江国。
正寂寂。
叹寄与路遥，夜雪初积。
翠尊易泣。
红萼无言耿想忆。
长记曾携手处，千树压、西湖寒碧。
又片片、吹尽也，几时见得。
苔枝缀玉。
有翠禽小小。
枝上同宿。
客里相逢，篱角黄昏，无言自倚修竹。
照君不惯胡沙远，但暗忆、江南江北。
想佩环、月夜归来，化作此花幽独。
犹记深营旧事，那人正睡里，飞近蛾绿。
莫似春风，不管盈盈，早与安排金屋。
还教一片随波去，又却怨、玉龙哀曲。
等恁时、重觅幽香，已入小窗横幅。
吹香薄人。
已而商卿归吴兴，予独来，则山横春烟，新柳被水，游人容与飞花中。
怅然有怀，作此寄之。
商卿善歌声，稍以儒雅缘饰。
予每自度曲，吟洞箫，商卿辄歌而和之，极有山林缥缈之思。
今予离忧，商卿一行作吏，殆无复此乐矣为春瘦。
何堪更绕西湖，尽是垂柳。
自看烟外岫。
记得与君，湖上携手。
君归未久。
早乱落、香红千亩。
一叶凌波缥缈，过三十六离宫，遣游人回首。
犹有。
画船障袖。
青楼倚扇，相映人争秀。
翠翘光欲溜。
爱著宫黄，而今时候。
伤春似旧。
荡一点、春心如酒。
写入吴丝自奏。
问谁识，曲中心、花前友。
予去武昌十年，故人有泊舟鹦鹉洲者，闻小姬歌此词，问之颇能道其事，还吴为予言之。
兴怀昔游，且伤今之离索也月冷龙沙，尘清虎落，今年汉酺初赐。
新翻胡部曲，听毡幕、元戎歌吹。
层楼高峙。
看槛曲萦红，檐牙飞翠。
人姝丽。
粉香吹下，夜寒风细。
此地。
宜有词仙，拥素云黄鹤，与君游戏。
玉梯凝望久，叹芳草、萋萋千里。
天涯情味。
仗酒祓清愁，花销英气。
西山外。
是来还卷，一帘秋霁。
起幽适。
丙午七月既望，声伯约予与赵景鲁、景望、萧和父、裕父、时父、恭父大舟浮湘，放乎中流。
山水空寒，烟月交映，凄然其为秋也。
坐客皆小冠綀服，或弹琴、或浩歌、或自酌、或援笔搜句。
予度此曲，即念奴娇之鬲指声也，于双调中吹之。
鬲指亦谓之过腔，见晁无咎集。
凡能吹竹者，便能过腔也五湖旧约，问经年底事，长负清景。
暝入西山，渐唤我、一叶夷犹乘兴。
倦网都收，归禽时度，月上汀洲冷。
中流容与，画桡不点清镜。
谁解唤起湘灵，烟鬟雾鬓，理哀弦鸿阵。
玉尘谈玄，叹坐客、多少风流名胜。
暗柳萧萧，飞星冉冉，夜久知秋信。
鲈鱼应好，旧家乐事谁省。
寒食飞红满帝城。
慈乌相对立，柳青青。
玉阶端笏细陈情。
天恩许，春尽可还京。
鹊报倚门人。
安舆扶上了，更亲擎。
看花携乐缓行程。
争迎处，堂下拜公卿。
江左咏梅人，梦绕青青路。
因向凌风台下看，心事还将与。
忆别庾郎时，又过林逋处。
万古西湖寂寞春，惆怅谁能赋。
月上海云沈，鸥去吴波迥。
行过西冷有一枝，竹暗人家静。
又见水沈亭，举目悲风景。
花下铺毡把一杯，缓饮春风影。
西冷桥在孤山之西，水沈亭在孤山北，亭废。
藓干石斜妨，玉蕊松低覆。
日暮冥冥一见来，略比年时瘦。
凉观酒初醒，竹阁吟才就。
犹恨幽香作许慳，小迟春心透。
凉观在孤山之麓，南北梅最奇。
竹阁在凉观西，今废。
家在马城西，今赋梅屏雪。
梅雪相兼不见花，月影玲珑彻。
前度带愁看，一饷和愁折。
若使逋仙及见之，定自成愁绝。
马城在都城西北，梅屏甚见珍爱。
摘蕊暝禽飞，倚树悬冰落。
下竺桥边浅立时，香已漂流却。
空径晚烟平，古寺春寒恶。
老子那花第一番，常恐吴儿觉。
御苑接湖波，松下春风细。
云绿峨峨玉万枝，别有仙风味。
长信昨来看，忆共东皇醉。
此树婆娑一惘然，苔藓生春意。
聚景官梅，皆植之高松之下，芘荫岁久，萼尽绿。
夔昨岁观梅于彼，所闻于园官者如此，未章及之。
花中惯识，压架玲珑雪。
乍见缃蕤间琅叶。
恨春见将了，染额人归，留得个、袅袅垂香带月。
鹅儿真似酒，我爱幽芳，还比酴醿又娇绝。
自种古松根，待看黄龙，乱飞上、苍髯五鬣。
更老仙、添与笔端春，敢唤起桃花，问谁优劣。
青青官柳，飞过双双燕。
楼上对春寒，卷珠帘、瞥然一见。
如今春去，香絮乱因风，沾径草，惹墙花一一教谁管。
阳关去也，方表人肠断。
几度拂行轩，念衣冠、尊前易散。
翠眉织锦，红叶浪题诗。
烟渡口，水亭边，长是心先乱。
日落爱山紫，沙涨省潮回。
平生梦犹不到，一叶眇西来。
欲讯桑田成海，人世了无知者，鱼鸟两相推。
天外玉笙杳，子晋只空台。
倚阑干，二三子，总仙才。
尔歌远游章句，云气入吾杯。
不问王郎五马，颇忆谢生双屐，处处长青苔。
东望赤城近，吾兴亦悠哉。
云曰归欤。
纵垂天曳曳，终反衡庐。
扬州十年一梦，免仰差殊。
秦碑越殿，悔旧游、作计全疏。
分付与、高怀老尹，管弦丝竹宁无。
知公爱山入剡，若南寻李白，问讯何如。
年年雁飞波上，愁亦关予。
临皋领客，向月边、携酒携鲈。
今但借、秋风一榻，公歌我亦能书。
风竹吹香，水枫鸣绿，睡觉凉生金缕。
镜底同心，枕前双玉，相看转伤幽素。
傍绮阁、轻阴度。
飞来鉴湖雨。
近重午。
燎银篝、暗薰溽暑。
罗扇小、空写数行怨苦。
纤手结芳兰，且休歌、九辩怀楚。
故国情多，对溪山、都是离绪。
但一川烟苇，恨满西陵归路。
红妆艳色，照浣花溪影，绝代姝丽。
弄轻风、摇荡满林罗绮。
自然富贵天姿，都不比、等闲桃李。
帘栊静悄，月上正贪春睡。
长记初开日，逞妖丽、如与人面争媚。
过韶光一瞬，便成流水。
对此日叹浮华，惜芳菲、易成憔悴。
留无计。
惟有花边尽醉。
去郢频回首。
正横江、荪桡容与，兰旌悠久。
怅望龙门都不见，似把长楸孤负。
念往日、佳人为偶。
独向芳洲相思处，采苹花、杜若空盈手。
乘赤豹，谁来后。
云中眼界穷高厚。
览山川、冀州还在，陶唐何有。
木叶纷纷秋风晚，缥缈潇湘左右。
见帝子、冰魂厮守。
应记薰弦相对日，酹一杯、太乙东皇酒。
问此意，君知否。
天末起凉风。
云气匆匆。
如今何处有英雄。
独佩一壶溪上去，秋水澄空。
绝壁耸云中。
倒挂青松。
醉歌汉殿与秦宫。
日现山西留不住，目送飞鸿。
春至伤春，秋至悲秋，谁在华胥。
叹谪仙才气，飞扬跋扈，渊明何事，慷慨欷歔。
自我少年，如今晚境，行半人间真有余。
都休问，且一觞一咏，吾爱吾庐。
南皋境界何如。
舍明月清风谁与居。
望蓬山路杳，万株翠桧，方壶门掩，四面红蕖。
中有佳人，绰如姑射，一炷清香满太虚。
尘寰外，被鸣鸾报客，飞鹤传书。
一曲清溪绕舍流。
数间茅屋正宜秋，芙蓉灼灼出墙头。
元亮气高还作令，少陵形瘦不封侯。
村醪闲饮两三瓯。
龙山高会，忆当时宾主，风流云散。
今日紫阳峰顶上，人望旌旗天半。
万叠红蕖，千层黄菊，照耀成飞观。
西风浩荡，碧天斜去双雁。
遥想健笔淋漓，龙蛇落纸，妙句高张翰。
笼日轻霞横数抹，绿水金波相间。
目寄宣平，神追师道，归楫摇星汉。
城中万户，烛光香雾交贯。
金风玉露，洗出乾坤体。
乘兴到前村，见一片、清溪无底。
竹篱茅舍，鸡犬两三家，寻渔父，问湘灵，拄杖斜阳里。
青春误我，白发今如此。
幸自识方壶，有个人、神通游戏。
涧边野鹤，岩上忽孤云，倾浊酒，对黄花，又似东篱子。
春来春色佳，秋至秋光好。
无计奈春归，又看秋光老。
去年飞雪时，病与梅花道。
来岁雪飞时，为把金樽倒。
年少好寻芳，早春时节。
飞去飞来似胡蝶。
如今老大，懒趁五陵豪侠。
梦中时听得，秦箫咽。
割断人间，柳枝桃叶。
海上书来恨离别。
旧游还在，空锁烟霞万叠。
举杯相忆处，青天月。
数朵芙蕖，嫣然一笑凌清晓。
谢家池沼。
秋景偏宜少。
气挟清霜，似把群花小。
秋风袅。
湘君来了。
一曲烟波渺。
问言何处秋光好。
当年曾过长洲道。
一望没遮拦。
天宽水亦宽。
也因轻霭扫。
也傍斜晖讨。
指点与君看。
画他难不难。
人间只解留春住。
不管秋归去。
一阵西窗风雨。
秋也归何处。
柴扉半掩闲庭户。
黄叶青苔无数。
犹把小春分付。
梅蕊前村路。
青女催人两鬓霜，自篘白酒作重阳。
方壶老子莫凄凉。
天地两三胡蝶梦，古今多少菊花香。
只将破帽送秋光。
晓角霜天，昼帘却是春天气。
小园行处。
双蝶相随至。
恰向梅边，又向桃边睹。
孜孜地。
访兰寻蕙。
谁会幽人意。
春色平分，甚偏他杨柳，分外风流。
夭桃自适其适，一笑还休。
可怜仙李，对东风、却少温柔。
争奈得、海棠妆点，向人浑不知羞。
谁觉韶华如梦，到酴醿开后，莺语供愁。
天教姚黄晚出，贵与王侔。
花中隐者，有春兰、秋菊俱优。
须是到、溪山清冻，江梅香喷枝头。
双。
今晨果揭其一以来。
因赋此为谢，并致后会之意渔翁家住寒潭上。
晓霜晚日时相向。
三尺白鱼长。
一双摇玉光。
前朝来献状。
果慰携壶望。
水月正商量。
小桥梅欲香。
居士情怀爱小春。
恰如重会面，旧时人。
东君轻笑又轻颦。
如道我，春去却伤心。
青鸟下红巾。
瑶池春信早，莫因循。
柳丝黄日牡丹晨。
相随逐，春浅到春深。
梦下瑶台，神飞阆苑，自叹尘寰久客。
三人成周，望皇居帝宅。
荡兰桨、伊阙波涛，曳玉杖、洛阳阡陌。
独踌躇、武烈文谟，天垂晚，月生魄。
故人少，别怀多，引壶觞自酌，谁怜衰白。
群仙问我，尚低头方册。
共云将、东过扶摇，遇鸿濛、顿超玄默。
待功成，翳凤骑麟，把蟠桃摘。
当年翦彩垂髫，超然便欲为仙去。
世间俗状，人心狡计，不堪同住。
每坐空山，独临古涧，神闲意寓。
想瀛洲鸡犬，蓬莱猿鹤，应怅望，门前路。
自昔侯王将相，几番成、落花飞絮。
仰天醉眼，兴云妙手，年华迟暮。
长揖烟尘，静朝日月，谁知幽素。
正风清麟背，星垂海角，晓钟初寤。
寄语山阿子，何日出幽篁。
兰衣蕙带，为我独立万寻冈。
头上青天荡荡，足下白云霭，和气自悠扬。
一阵东风至，灵雨过南塘。
招山鬼，吊河伯，俟东皇。
朱宫紫阙、何事宛在水中央。
长望龙辀雷驾，凭仗箫钟交鼓，宾日出扶桑。
我乃援北斗，子亦射天狼。
谁与玩芳草，公子未西归。
天然脱去雕饰，秋水落芙蕖。
发轫朝兮东壁，弭节夕兮西极，故国入踌躇。
梦里不知路，南斗正扶疏。
鸩不好，凤不利，忆三闾。
算来何事，苦道岁晏孰华余。
首拜东皇太乙，复次云君司命，高曳九霞裾。
山鬼正含睇，慕我欲何如。
尧舜去已远，稷契不重来。
周流天上地下，我马亦悠哉。
君向云中独立，知与何人相俟，孔盖逐风回。
长忆目成处，却苦别离催。
被明月，佩宝璐，冠崔嵬。
可怜幼好奇服，年老在尘埃。
天地与吾同性，日月与吾同命，何事有余哀。
故国空乔木，野鹿上高台。
孔孟化尘土，秦汉共丘墟。
人间美恶如梦，试看几张书。
还是天一地二，做出朝三暮四，堪笑又堪悲。
谁忆陶元亮，春酒解饥劬。
老将至，岁既晏，念春归。
停云亲友南北，何以慰离居。
半郭半村佳处，一竹一花生意，吾亦爱吾庐。
时访前村酒，旋买小溪鱼。
志可洞金石，气可塞堪舆。
问君所志安在，富贵胜人乎。
看取首阳二子，叩住孟津匹马，天讨不枝梧。
特立浮云外，大块可齐驱。
铁可折，玉可碎，海可枯。
不论穷达生死，直节贯殊途。
立处孤峰万仞，袖里青蛇三尺，用舍付河图。
晞汝阳阿上，濯汝洞庭湖。
欲觅存心法，当自尽心求。
此心尽处，豁地知性与天侔。
行尽武陵溪路，忽见桃源洞口，渔子舍渔舟。
输与逃秦侣，绝境几春秋。
举全体，既尽得，要敛收。
勿忘勿助之际，玄牝一丝头。
君看天高地下，中有鸢飞鱼跃，妙用正周流。
可与知者道，莫语俗人休。
草木自成岁，禽鸟已春声。
仰观俯察，多少宇宙古今情。
遐想炎黄以上，逮至汉唐而下，几个费经营。
巢许有真意，无责自身轻。
富与贵，贫与贱，死还生。
方壶岁晚，深感梅蕊向人倾。
造物元来无物，有物还应自造，人意几曾平。
天际识归路，野鹤忽长鸣。
三十六峰，三十六溪，长锁清秋。
对孤峰绝顶，云烟竞秀，悬崖峭壁，瀑布争流。
洞里桃花，仙家芝草，雪后春正取次游。
亲曾见，是龙潭白昼，海涌潮头。
当年黄帝浮丘。
有玉枕玉床还在不。
向天都月夜，遥闻凤管，翠微霜晓，仰盼龙楼。
砂穴长红，丹炉已冷，安得灵方闻早修。
谁知此，问原头白鹿，水畔青牛。
峰下王道者家在柳塘，榜挂方壶，图挂黄山。
觉仙峰六六，满堂峭峻，仙溪六六，绕屋潺湲。
行到水穷，坐看云起，只在吾庐寻丈间。
非人世，但鹤飞深谷，猿啸高岩。
如今老疾蹒跚。
向画里嬉游卧里看。
甚花开花落，悄无人见，山南山北，谁似余闲。
住个庵儿，了些活计，月白风清人倚阑。
山中友，类先秦气貌，后晋衣冠。
野店残冬。
绿酒春浓。
念如今、此意谁同。
溪光不尽，山翠无穷。
有几枝梅，几竿竹，几株松。
篮举乘兴，薄暮疏钟。
望孤村、斜日匆匆。
夜窗雪阵，晓枕云峰。
便拥渔蓑，顶渔笠，作渔翁。
策杖溪边。
倚杖峰前。
望琼林、玉树森然。
谁家残雪，何处孤烟。
向一溪桥，一茅店，一渔船。
别般天地，新样山川。
唤家僮、访鹤寻猿。
山深寺远，云冷钟残。
喜竹间灯，梅间屋，石间泉。
柳塘居处，方壶道号，汪姓莘名耕字。
欲将丹药点凡花，教都做、水仙无计。
家中安石，村中居易，总是一场游戏。
曲终金石满吾庐，争奈少、柳家风味。
傥来无定，浮生如寄，休说真非真是。
道人半睡半醒时，全身在、碧霄宫里。
风师四起，云君六合，茅舍有何准拟。
待他雪阵打窗来，旋披起、半床纸被。
残雪林塘春意浅。
倚碧玉、阑干日晚。
天涯五色明如翦。
上有新蟾占断。
从别后、水遥山远。
倩说与、天台刘阮。
方壶只有梅花伴。
不似桃花庭院。
诗家清绝。
檐外森然苍玉节。
学易无思。
一笑窗前白玉妃。
何人共说。
山上青松松上雪。
更有谁知。
溪在门前月在溪。
红白虽分两色，清香总是梅花。
早春风日野人家。
相对伯夷柳下。
爱影拈将灯取，惜香放下帘遮。
长安如梦只堪嗟。
乐此应须贤者。
之。
余意古松之散在天地间，其拄青天而蔽厚地者，可以数计周知。
欲合而处之，不可得也。
作问松天下老松有数，人间不记何年。
海心岳顶寺门前。
我欲收成一片。
为向此公传语，却教老子随缘。
龙盘虑踞负青天。
岂若吾身亲见。
夏则饮红泉，冬则餐红术。
一片新春入手来，不费些儿力。
春在水无痕，春在山无迹。
李白桃红未吐时，好个春消息。
茅舍起疏烟。
家在寒溪阿那边。
修竹当篱梅当户，萧然。
问是尧天是葛天。
风雨入新年。
惟恐春阴咽管弦。
绿酒一樽歌一曲，人传。
不属天仙属散仙。
堂上拄黄山，辉映庭前春雪。
记得山中雪境，恰一般清绝。
须知天锡与方壶，比似镜湖别。
好得镜湖狂客，伴方壶欢伯。
挽我过溪桥，请与春风权摄。
推出雪峰千丈，照碧溪春色。
别来三度见梅花，今日共君说。
只这溪山十里，剩几多风月。
天上不知天，洞里休寻洞。
洞府天宫在眼前，春日都浮动。
我自觉来看，他在迷时梦。
觉则人人总是仙，步步乘鸾凤。
春王正月，雪阵联翩下。
我有春风怎生卖。
忽扫残夜雨，推出朝阳，天地里，玉烛一枝无价。
早春虚过了，尚有二分，是处春光好收买。
也不违天性，不远人情，杨柳陌、临水夭桃亭榭。
身子外、只要自家人，共酒后羲皇，花前偏霸。
有石楠红叶，飘下樽俎间，小饮而归，久立碧桃花下，即事赋之策杖南山去。
到南溪、谁家宅院，欺人先渡。
羽扇徐麾僮仆退，翠柳白沙西路。
帝赐我、阆风玄圃。
一片飞来红叶阔，细看来、上有双鸾句。
应念我，尘中住。
眼前儿女闲相语。
怪人间、禁烟时节，安排樽俎。
为道从来寒食好，且莫思量今古。
共绿水、春风鸥鹭。
望我壶天天未晚，记碧桃、花发闲庭户。
归到也，对花舞。
属余赋词。
遂以此意赋之。
二月初二夜白日青天蘸水开。
落花江上玉鞭回。
东君擎出牡丹来。
独占洛阳春气足，遂中天下作花魁。
相知深处举离杯。
使君时擢浙东仓使。
檐溜滴。
都是春归消息。
带雨牡丹无气力。
黄鹂愁雨湿。
争看洛阳春色。
忘却连天草碧。
南浦绿波双桨急。
沙头人伫立。
一片江南春色晚。
牡丹花谢莺声懒。
问君离恨几多长，芳草连天犹觉短。
昨夜溪头新溜满。
樽前自起喷龙管。
明朝飞棹下钱塘，心共白苹香不断。
鹧鸪声里别江东。
绿阴中。
夕阳红。
一点离愁，相对景重重。
目断大罗天上客，朝玉帝，把芙蓉。
紫阳山下偶相逢。
醉金钟。
跨苍龙。
归去故山，犹带白云封。
洞口桃花如恨我，飘满地，任春风。
云梦南来，岷嶓东会，楼前天水苍茫。
黄州太守，万里作金汤。
淮上烟尘初敛，仍安集、耕陇渔乡。
须知道，纶巾羽扇，不独数周郎。
生朝，遥想处，雪消赤壁，春动黄冈。
有新翻杨柳，细抹丝簧。
竹外一枝更好，应回首、清浅池塘。
看看也，天边凤诏，归侍赭袍光。
佳气葱葱，望长安日下，鸾鹤翔舞。
天祐皇家，当年挺生真主。
令节标名瑞度，曾未数、电枢虹渚。
人都道，福若高宗，太平赛过仁祖。
需云燕锡广宇。
有霓旌绛节，西极金母，笑捧蟠桃，更酌九霞清醑，持向两宫三殿，愿岁岁、此觞同举。
南山寿、海算沙量，定应高出前古。
当年瑞雪多盈尺。
今年仅有些儿白。
天欲兆丰年。
须教趁腊前。
南枝初破萼。
风味浑如昨。
快与泻银瓶。
寒醅醉易醒。
开禧三月初逢九。
持杯来庆梅仙寿。
警捕恰三年。
四封人宴然。
政成应不日。
去作朝京客。
阴德合长生。
休看三住铭。
雪销未久寒犹力。
霜华特地催晴色。
残腊尚余旬。
隔年先见春。
独怜霜点鬓。
羞戴银幡胜。
百里欲熙然，今年强去年。
泉江三遇昌阳节。
棹歌还向中流发。
急桨更轻绕轻桡。
看谁夺得标。
明年归紫淦。
尚忆舟同泛。
应有旧双鬟，能讴菩萨蛮。
转头又是清秋近。
晚风淅淅凉犹嫩。
多谢客携觞。
空惭画饼章。
中亭明月可。
未要亲灯火。
十阅望舒圆。
归期在眼前。
去年持酒为君寿。
劝君快上悬车奏。
通籍已金闺。
腰银袍亦绯。
壶中闲日月。
自有长生诀。
父子弟兄贤，一门行地仙。
诞辰迟似秋三日。
草堂已有新凉入。
鬓绿未全霜。
欣然把一觞。
吟松新纳禄。
共享清闲福。
两个老人星。
君家难弟兄。
牡丹已过酴醿谢。
那堪风雨连朝夜。
底事最堪悲。
春归人未归。
春宜留取住。
人却推将去。
早晚遂江滨。
欢然夸尹新。
去年今日游稽古。
斓斑曾著莱衣舞。
四世共团栾。
津然一笑欢。
归期今不远。
孥累俱先遣。
犹有社中人。
相从寂寞滨。
修途六月清无暑。
潘舆稳向盱南去。
喜气已津津。
平反一笑春。
人言阴德报。
罗纸重重诰。
明岁早归来。
泉江去鹞催。
涂黄仙子娇无力。
秋花不敢争颜色。
风物一番新。
从今到小春。
新词仍险韵。
赓续惭非称。
桃李寂无言。
此花名独传。
未观严桂先观菊。
世间底事真迟速。
节物苦相催。
重阳便到来。
白衣何处觅。
沽酒邀佳客。
一笑有余欢。
官居终日闲。
佳辰昨日传筒黍。
今朝重把离觞举。
别驾奉安舆。
前呵方塞途。
庞眉真寿相。
两处交迎养。
庾岭到星沙。
风光属一家。
分宜七里逢重九。
篱根无菊尊无酒。
萧飒鬓如蓬。
不禁吹帽风。
插花开口笑。
未分输年少。
明岁定王台。
传杯不放杯。
自古馀杭多俊俏。
风流不独夸苏小。
又见尊前人窈窕。
花枝袅。
贪看忘却朱颜老。
曲巷横街深更杳。
追欢买笑须年少。
悔不从前相识早。
心灰了。
逢场落得掀髯笑。
眼前好景真无尽，身外浮名尽可轻。
穷胜赏，续欢盟。
直饶风雨也须晴。
满头插菊掀髯笑，笑道齐山浪得名。
爱日迎长月向圆。
当年飞堕蕊珠仙。
相门赫奕人争羡，阃则柔嘉世所贤。
罗纸贵，彩衣鲜。
鼎来盛事乐无边。
妇姑夫妇孙和子，同住人间五百年。
谁道他乡异故乡。
泉江风物似湄湘。
钗头缀糁萸偏紫，杯面浮金菊倍黄。
今共古，几重阳。
休将往事更平章。
舞衫歌扇姑随分，又得掀髯笑一场。
风雨潇潇旧满城。
今年九日十分晴。
且同北海邀佳客，共向东篱看落英。
罗绮队，管弦声。
银山高处好同登。
催租岂解妨诗兴，自是潘郎句未成。
鸾诰双双妇与姑。
家尊荣宦到中都。
暂时花县飞凫与，新看芝庭捧鹤书。
梅欲放，柳将舒。
诞辰先占一阳初。
清心堂下围红处，剩有长生酒满壶。
垂领纷纷已二毛。
可堪州县尚徒劳。
催科自笑阳城拙，勇退应惭靖节高。
来祝寿，笑儿曹。
说椿说柏说蟠桃。
世间底事非前定，妙理还须问浊醪。
人道今年秋较迟。
木犀全未放些儿。
不因诞节开千岁，争得今辰把一枝。
呼宝鼎，伴渠伊。
堂萱喜色正融怡。
儿前妇后孙曾从，岁岁称觞无尽期。
万里澄空没点云。
素娥依旧驾冰轮。
自缘人意看承别，未必清辉减一分。
倾白堕，拥红裙。
不知谁主复谁宾。
更筹易促愁分袂，又作东西南北人。
怪得欢声满十龙。
诞辰和气敌严冬。
安书莲幕欣频到，庆事花城喜屡逢。
琼液泛，宝熏浓。
华堂交口祝椿松。
阿姑同健夫偕老，会有重重锦诰封。
动地欢声遍十龙。
元宵真赏与民同。
春归莲焰参差里，人在蓬壶快乐中。
乘皓月，逐和风。
凉舆归去莫匆匆。
班春休道无千炬，也有星球数点红。
前数重阳后小春。
中间十日是生辰。
二年稳作栖鸾客，百里谁非贺燕人。
无一事，扰天真。
年登八八愈精神。
句稽宜解淹贤辙，黄发犹须上要津。
点检尊前主与宾。
今宵依旧昨宵人。
自缘笑语生和气，不为风光属小春。
香叆叇，酒清醇。
山肴野蔌总前陈。
掀髯抵掌君休怪，镜里星星白发新。
贺了生辰却贺冬。
今年乐事又重重。
寿香喷处芝兰馥，寿酒斟时琥珀浓。
偕桂隐，到花封。
迎长介寿恰三逢。
明年此日称觞罢，稳上肩舆九里松。
瓶里梅花香正浓。
阶前更著锦熏笼。
且留幡胜明朝戴，共庆桑蓬此日逢。
眉镇绿，脸长红。
后堂无日不春风。
明年定又强今岁，会有明珠入掌中。
令节标名自古闻。
今宵银汉耿无云。
难寻海上乘槎客，空诵河东乞巧文。
罗异果，炷名熏。
纫针捻线漫纷纷。
蓬莱底事回车处，暗想当年钿合分。
我离浏川七载强。
去思那有召公棠。
方怀旧友归鸿阁，忽枉高轩戏彩堂。
频举白，剩添香。
剧谈不觉引杯长。
官居也有城门禁，未到三更尽不妨。
古遂长沙千里遥。
三年三处做生朝。
试拈疏蕊铜瓶插，更把轻沈宝鼎烧。
杯绿泛，脸红潮。
抱孙娱膝语声娇。
官居只似私居样，管取寒松最后凋。
方是闲堂寿宴开。
今回生日胜前回。
慈闱斑貌看看到，别驾除书鼎鼎来。
粉彩服，滟金杯。
缓歌慢舞不须催。
明年此际称觞罢，醉向裴亭与定台。
巧节已成昨梦，今宵重倒芳尊。
主宾和气敌春温。
雄辩高谈衮衮。
剩把烛花高照，频教舞袖轻翻。
笛声幽咽鼓声喧。
却恨更筹苦短。
十桂胜如五柳，九秋赛过三春。
蓬蓬金粟吐奇芬。
自有天然风韵。
休羡一枝高折，尽教十里遥闻。
尊前若有似花人。
乞与些儿插鬓。
此老谁描拙状，今朝持献生辰。
一人能变作三人。
说与儿曹未信。
坐者行者立者，化身报身法身。
且须辨取假和真。
肥瘦短长休问。
明日恰当人日，今年远胜常年。
瓣香卮酒寿蓝田。
喜色津然满面。
及戍人方竞进，悬车公独高骞。
身闲便是地行仙。
赢得千秋强健。
碎影乱筛月地，浓香时度风檐。
渊明有菊径开三。
不似此花雅淡。
兰蕙芬敷可并，芙蓉浅俗堪嫌。
美人妆罢笑窥帘。
插鬓些儿正欠。
歌扇潜回暖吹，酒兵顿解寒围。
红莲绛蜡两交辉。
小醉何妨大醉。
落笔君如王勃。
属辞我愧周墀。
明年应记盍簪时。
耿耿怀人不寐。
为爱脸边著晕，更怜肌里生香。
此花端合占年芳。
两朵那堪一样。
自叹思归陶令，忽逢好事彭郎。
朋来异卉与名章。
击节何妨叹赏。
不但酴醿芍药，此花亦殿余春。
麝囊初破酒初醺。
恰有这般风韵。
烂坼真成绝倒，半开犹带轻颦。
不知抵死笑何人。
待与折来细问。
乐事无过新岁，生辰恰占元宵。
湄湘台下有欢谣。
今尹风流年少。
暂借牛刀凫舄，宜参豹尾鸡翘。
政成三异合归朝。
拭目天边紫诏。
头上银幡初卸，堂前玉斝重飞。
人言七十古来稀。
七十如今已至。
斑白元无一点，微黄已透双眉。
一番庆寿十年期。
更庆十番不啻。
朔旦生朝同贺，寿觞社瓮齐倾。
湄湘元是小东京。
著个风流贰令。
地胜岂如人胜，秋清争似官清。
双瞳炯炯鬓青青。
稳上华途捷径。
送我匆匆行色，赖君衮衮名章。
德星今夜聚清湘。
岂羡瀛洲方丈。
宾醉须教主醉，更长不怕杯长。
凤鸣端合在朝阳。
飞诏来从天上。
歌舞籍中第一。
情致人间第一。
年纪不多儿。
尽娇痴。
昨夜华严阁下。
今夜海棠洞下。
多少别离情。
泪盈盈。
去岁银山塔上。
今岁金山塔上。
屈指到泉江。
再重阳。
有菊不妨同戴。
有酒不妨同醉。
嘉客与佳宾。
两俱新。
匆匆相遇匆匆去。
恰似当初元未遇。
生憎黄土岭头尘，强学章台街里絮。
雨荒三径云迷路。
总是离人堪恨处。
从今对酒与当歌，空惹离情千万绪。
贤僚益友俱亲密。
真个三年如一日。
清尊倒处笑喧哗，彩笔吟余才俊逸。
杯盘狼藉情真率。
歌管棋枰仍间出。
今朝又喜盍朋簪，何日定当抛县绂。
金风淅淅，银河耿耿，七夕如今又至。
人间唤作隔年期，但只似、屈伸指臂。
罗花列果，拈针弄线，等是纷纷儿戏。
巧人自少拙人多，那牛女、何曾管你。
金飙乍歇，冰轮欲上，万里秋空如扫。
一年十二度团圆，甚恰限、今宵最好。
烹麟脍凤，幕天席地，争似杯盘草草。
明年应更胜今年，但只恐、朱颜暗老。
泥牛击罢，银幡卸了，又是一番春至。
有人耳畔语低低，道宜入、新年吉利。
堆盘红缕，浮杯绿蚁，自有及时风味。
从今日日是东风，待拚了、偎红倚翠。
薄云笼月，轻飙却暑，天上人间佳节。
银河自有鹊为桥，又那要、兰舟桂楫。
后期可准，新欢如昨，选甚轻离易别。
姮娥休要妒人呵，待更与、留连一霎。
六人欢笑，六姬讴唱，六博时分胜负。
六家盘馔斗芳鲜，恰两月、六番相聚。
特排整整，华筵楚楚，终是不如草具。
赏心乐事四时同，又管甚、落花飞絮。
六丁文焰，六韬武略，那更六经心醉。
六人相对座生风，继六逸、当年旧事。
六州清唱，六么妙舞，执乐仍呼六妓。
大家且饮六分觥，看宾主、迭居六位。
杯盘草草，园亭小小，不用罗帷锦幄。
酴醿本是殿余春，更风雨、无端趱却。
有词可和，有棋可赌，杂以诙谐戏谑。
闲时日日可遨嬉，又选甚，花开花落。
去年七夕，今年五日，两见浴儿高会。
乃翁种德已多年，看衮衮、公侯未艾。
封胡羯末，综维缜绛，堪羡金鱼垂袋。
丹砂白蜜不须涂，把续命、彩丝与带。
两情相向，一年厮睚，等得佳期又到。
休言夜半悄无人，那喜鹊、也须知道。
来今往古，吟诗度曲，总漫萦牵怀抱。
不如乞取巧些些，待见了、分明祷告。
立春除夕，并为一日，此事今年创见。
席间三世共团栾，随分有、笙歌满院。
一名喜雪，二名饯岁，三则是名春宴。
从教一岁大家添，但只要、明年强健。
今年七夕，新秋三日，已觉凉生院宇。
吾乡风物胜他乡，那更著、莱衣起舞。
泛槎经岁，分钗半夜，往事流传千古。
独怜词客与诗人，费多少、闲言泼语。
屈指中秋一日期。
雨余云薄月来迟。
冰轮犹自欠些儿。
世事孰非颠倒相，客居东位主人西。
觞行莫惜醉如泥。
尊俎之间著二陈。
津津眉宇笑生春。
清歌妙舞两无伦。
叔隗轻盈饶态度，小乔妩媚足精神。
风流总属一家人。
今日十分晴，好个重阳天气。
又向银山高处，为黄花一醉。
泉江风物饱相谙，瞥眼过三岁。
但得明年强健，任举杯何地。
今岁庆生朝，迟似迎长十日。
试向彩衣堂下，听欢声洋溢。
小孙能笑长能歌，已自堪娱膝。
管取婆犹未老，见满床堆笏。
七帙华年，这强健、人谁得似。
还又见、设弧令旦，秋风生桂。
教子已成森砌玉，弄孙仍得追风骥。
更后堂、深处著婵娟，笙歌沸。
香叆篆，杯浮蚁。
欢意洽，酡颜醉。
有静中日月，闲中天地。
不必亲扶灵寿杖，何须远挹浮丘袂。
看蟠桃、著子又开花，三千岁。
琼苞玉屑，问天公、底事乱抛轻坠。
城郭山川都一样，那得个般清气。
谢女才情，如何只道，柳絮因风起。
比梅差可，但无绿萼红蕊。
坐上十客雄豪，颓然一老，草具相邀致。
驱尽寒威凭酒力，买笑千金须费。
谁办佳词，洛阳年少，笔下生新意。
待添几盏，共君今夕同醉。
梅桃末利东篱菊。
著个瓶儿簇。
寻常四物不同时。
恰似西施二赵、太真妃。
从来李郭多投分。
伯仲俱清俊。
苍颜独我已成翁。
尚许掀髯一笑、对西风。
周郎素蕴平戎略。
聊此司征榷。
他人两载已辞难。
君独三年、只作一朝看。
紫萸黄菊重阳后。
木落秋容瘦。
休斟别酒惨离裾。
戚畹如今、个个有新除。
天公有意留君住。
故作纤纤雨。
闭门觅句自持觞。
并舍官梅时有、过来香。
沈郎诗骨元来瘦。
更挹湘江秀。
不须骂雨及嘲风。
收拾个般都入、锦囊中。
琼楼玉宇。
分明不受人间暑。
寻常岂是无三五。
惟有今宵，皓彩皆同普。
素娥阅尽今和古。
何妨小驻听吾语。
当年弄影婆娑舞。
妙曲虽传，毕竟人何许。
中秋过了还逢社，寿我亲闱。
百里熙熙。
尽道平反赖母慈。
浏川水阔吾山峻，福禄如斯。
禄鬓青眉。
子又生孙孙又儿。
饯筵绿绕红围处，只这孩儿。
两泪垂垂。
不忍教人遽别离。
别离不作多时计，千日为期。
却恐归时。
人道寻春已较迟。
春事到清明，过了三之二。
秾李夭桃委路尘，太半成泥滓。
只有海棠花，恰似杨妃醉。
折向铜壶把烛看，且莫教渠睡。
客以赏之，仍呼侑尊者六辈，酒半，人簪其一，恰恰无欠余。
因赋谁把洛阳花，翦送河阳县。
魏紫姚黄此地无，随分红深浅。
小插向铜瓶，一段真堪羡。
十二人簪十二枝，面面交相看。
仲春上七。
门左垂弧当此日。
点检春光。
百草千葩已斗芳。
折花持酒。
彩袖殷勤来祝寿。
明岁而今。
稳向南宫待捷音。
偶然相聚。
最是人间堪乐处。
散步寻春。
来作琴堂不速宾。
缓歌一曲。
野鹜纷纷都退缩。
不用多杯。
准拟花时日日来。
栖鸾高士。
文采风流谁得似。
年德虽高。
对酒当歌气尚豪。
明眸皓齿。
一朵红莲初出水。
膝上安排。
爱惜须教不离怀。
遇如不遇。
最是暂来还复去。
归到乡关。
欲再来时却恐难。
丁宁去后。
倩雁传书须访旧。
万斛羁愁。
逐水那容许大舟。
春事匆匆。
花慵柳困，雨横风狂。
寄语诗人，须烧银烛，与照红妆。
休言桃李河阳。
但过眼、难寻色香。
只有今宵，更无明日，且缓飞觞。
时侑觞者明日遂行。
遁斋居士。
今年今日，又添一岁。
鬓雪心灰，十分老懒，十分憔悴。
休言富贵长年，那个是、生涯活计。
茗饮一瓯，纹楸一局，沈烟一穗。
薄晚才晴。
相邀移席，待月中庭。
环坐斯须，屋出高处，忽吐微明。
云收雨止风停。
人世有、琼楼玉京。
一任星移，从教斗转，且缓飞觥。
合浦名邦。
风流太守，紫绶金章。
暂驻旌麾，来临祖席，一片潇湘。
且须缓举离觞。
细看取、眉间点黄。
未到还珠，已闻赐玺，归近清光。
两令邀宾。
城南佳处，饯腊迎春。
步入梅林，纷然缟袂，间以红英。
遥岑寸碧增明。
更酬唱、无惭昔人。
一笑相欢，且斟佳醑，休羡莼羹。
尊前主与宾，欠一还成九。
休唱木犀词，预余黄花酒。
开怀今夕同，分手明朝又。
不管岁年催，且把馨香嗅。
银烛映红衫，薄暮新梳洗。
一笑奉宾欢，未解东君意。
回廊月转初，忆趁良宵会。
喜事在明年，剧饮拚先醉。
九十韶光，闲忙晴雨常相半。
赏春有愿。
乘兴宁论晚。
纵饮筠溪，日午花阴转。
杯行缓。
量慳嫌浅。
须索斟教满。
五马归来，后车载得如花女。
缓歌金缕。
新样京华舞。
主悦宾欢，一醉祛袢暑。
停箫鼓。
且须听取。
三朵花能语。
甲第初成，持杯酌酒来相庆。
棣华辉映。
相对开三径。
小巧规模，百事都相称。
年方盛。
从容啸咏。
不碍青云兴。
老子开年年五十，依前恁地痴顽。
昨非今是有无间。
惟惭新赤绂，不称旧苍颜。
休羡长年并极富，休贪宝带腰钚。
人生难得是清闲。
急须抛县印，归去隐家山。
琉璃十碗。
兽炭红炉暖。
花下两枝银烛，和气洽、欢声满。
从他吹急管。
杯行须款款。
尽做更移漏转，也犹胜、春宵短。
鹗离风尘，燕辞门户。
翩然举翮轻飞去。
当初自恨探春迟，而今岂解留春住。
花不重开，萍难再聚。
垂杨只管牵离绪。
直饶云雨梦阳台，梦回依旧无寻处。
骤暖忽寒，送春迎夏。
金沙过了酴醿谢。
漏声款款日偏长，奇峰历历云如画。
幸有杯觞，堪同保社。
棋如飞雹晴空下。
六人酬唱已成编，他年遂水留佳话。
露湿冠巾，风生襟袖。
月华耿耿明如昼。
主人情意十分浓，阮咸横膝清音奏。
渐永更筹，新凉气候。
穿针乞巧看看又。
却怜相聚日无多，偷闲且可陪觞豆。
明月清风，绿尊红袖。
厌厌夜饮胜如昼。
虽然文字有余欢，也须闲把笙歌奏。
十雨如期，三秋届候。
去年丰稔今年又。
东阡西陌稼如云，笑他齐量区兼豆。
一撮精神，百般体态。
兰心蕙性谁能赛。
霎时不见早思量，许多日子如何睚。
我已安排，你须宁耐。
看看重了鸳鸯债。
此生永愿不分飞，傍人一任胡瞋怪。
自昔中元，多生上相。
麒麟今又来天上。
云衢虽未掇勋名，月评先已腾声望。
宝鼎浓熏，金翘绝唱。
真珠百斛倾家酿。
斯辰聊用祝龟龄，他年端合扶鸠杖。
春已经旬，历方换岁。
六花依旧来呈瑞。
细思残腊与新年，一般清绝元非二。
宿麦连云，遗蝗入地。
坡仙有句谁能继。
元宵此去日无多，会看霁色生和气。
生世逢端午，齐头五十番。
一番须作一般看。
又听竞船箫鼓、沸江干。
不用丝缠臂，休将艾插门。
及时蒲黍漫登盘。
只恐岁华催促、鬓毛斑。
心下悬悬地，侬家好好儿。
相怜相惜许多时。
岂料一朝轻拆、便轻离。
要见无由见，教归不肯归。
数珠懒把镜慵窥。
二物渠所留者。
只有新添鬓雪、减腰围。
春事日相催，红尽浅桃深杏。
可惜窥园无暇，任绿苔封径。
凭谁说与雨和风，休要太狂横。
等待禁烟予告，要选幽寻胜。
午夜一声雷，急雨如飞雹。
枝上残红半点无，密叶都成幄。
苦恨簿书尘，刚把闲身缚。
却忆湄湘春暮时，处处堪行乐。
城上著裴亭，亭下临湘水。
泼黛揉蓝画不成，暝色仍含紫。
忙里不知春，却问今余几。
相与偷将半日闲，共把尘襟洗。
香篆袅。
瓶里梅英犹小。
鸳瓦霜华晴欲晓。
今年生日好。
鬓绿颜朱不老。
女嫁儿婚将了。
四世团栾同一笑。
人间如此少。
屈指新年五十三。
未嫌垂领雪毵毵。
设弧届旦人交贺，题座无功我自惭。
荣莫羡，富休贪。
寿龄也不慕彭聃。
只思了却痴儿事，一榻香凝晓梦酣。
三月一。
题舆恰届垂弧日。
垂弧日。
武安门外，欢声扬溢。
双瞳炯炯头如漆。
天公付与长生质。
长生质。
云霄稳坐，持荷簪笔。
黄几叔所惠绿烛，遂赋。
绿烛间红花，绝艳交相照。
不分花时雨又风，折取供吟笑。
拟把插乌巾，却恨非年少。
点笔舒笺领略渠，座客词俱妙。
姑射仙人肌雪莹，笑他红紫纷纷。
从教藏白后庭深。
虬枝才破蕾，鼻观已遥闻。
花正繁时春又暮，年华荏苒催人。
惜花心事与谁论。
长哦清绝句，目断古南云。
难老一杯春酒美，主人玉鉴清秋。
九华山下共追游。
朝来多爽气，都向笔端收。
台阁功名归去好，便应衮衮公侯。
未妨含笑看吴钩。
当年佳梦日，和气瑞光浮。
五老峰前，九江上、曾生仙客。
相邂逅、贵池亭下，定交金石。
我辈风流宜啸咏，官曹尘冗从煎逼。
且簿书、丛里举清觞，偷闲日。
同一笑，当今夕。
梅正好，香浮白。
便相忘尔汝，醉巾沾湿。
已向琼楼夸意态，似闻金殿传消息。
想君今、归去际风云，应相忆。
明月到花影，把酒对香红。
此情飘洒，但觉清景满帘栊。
人被好花相恼，花亦知人幽韵，佳处本同风。
挥手谢尘纲，举袂步蟾宫。
秋已半，幽涧侧，乱山中。
故人过我，终夕乘兴可千钟。
赖有曲江才子，坐上平章花月，不管老英雄。
心事将何寄，醉语又匆匆。
病起情怀恶。
小帘栊、杨花坠絮，木阴成幄。
试问春光今几许，都把年华忘却。
更多少、从前盟约。
拟待莺边寻好语，恍残红、零乱风回薄。
思往事，信如昨。
清明寒食须行乐。
算人生、何时富贵，自徒萧索。
试着春衫从酒伴，乱插繁英嫩萼。
信莫被、功名担阁。
随分溪山供笑傲，这一身、闲处谁能缚。
琴剑外，尽杯酌。
鸣琴单父。
凫舄宜飞去。
不比河阳花满树。
此意直高千古。
清秋诞日相逢。
乃同涧上村侬。
笑指壶山为寿，仁心静处加功。
从来江左夷吾，大名迥诸出公右。
金堂玉室，瑶林琼树，龙麟蟠走。
志在神皋，气雄云梦，十吞八九。
问三槐盛事，当年初度，人应羡、青毡旧。
说与文章太守。
庆千秋、好为亲寿。
冰桃雪藕，霞裾月佩，莺鸾歌奏。
雨熟西畴，星躔南极，宝香凝昼。
趁新凉，便约乘云绕日，饮天浆酒。
萧然在涧。
景色秋来冠。
几缕明霞红未断。
矫首时时遐观。
回思五马清游。
分明前辈风流。
留作山间佳话，更谁愁上眉头。
雨意生凉，云容催暮。
画楼人倚阑干处。
柳边新月已微明，银潢隐隐疏星渡。
今古佳期，漫传牛女。
一杯试与寻新句。
幽怀冷眼是青山，旧欢往恨浑无据。
常思高致。
又见凉风起。
欢喜年时为寿意。
快写山歌重寄。
愿公好德康宁。
青云收取功名。
莫道而今官小，吾儒正要仁民。
雨洗元宵。
楼台烟锁，隐隐笙箫。
且插梅花，自烧银烛，沈水香飘。
软红尘里星桥。
想霁色、皇都绛霄。
屏掩潇湘，醉和衣倒，春梦迢迢。
雪云收尽晴风软。
小山春浪晴波远。
梅片已飞香。
海棠红试妆。
人言诗易与。
酒盏谁分付。
不是没心情。
夕阳啼鸟声。
说着相思梦亦愁。
芳草斜阳，春满秦楼。
楼前新绿水西流。
一曲阳关，分付眉头。
多少风流事已休。
纷薄香浓，怕见绸缪。
淡云笼月小庭幽。
明日山长，清恨悠悠。
晚秋烟渚。
更舟倚、萧萧雨。
水痕清汜，迤逦渐整，云帆西去。
三叠阳关，留下别离情绪。
溪南一坞。
对风月、谁为主。
酒徒诗社，自此冷落，胸怀尘土。
目送鸿飞，莫听数声柔橹。
春色入芳梢，点缀万枝红玉。
莫道怕愁贪睡，倚新妆如束。
纷纷桃李太妖娆，相对夜阑烛。
记取疏花横处，有暗香飘馥。
平生常为梅花醉。
数枝滴滴香沾袂。
雪后月华明。
胆瓶无限清。
夜深灯影瘦。
饮尽杯中酒。
明日景尤新。
人间都是春。
春色著人多少，溪头桃杏舒红。
杖藜相与过桥东。
往事旧欢如梦。
花底醉眠芳草，柳边嘶入骄骢。
如今憔悴坐诗穷。
莫问醯鸡舞瓮。
一曲青山映小池。
林疏人静月明时。
相逢杯酒也相宜。
醉眼不知春事少，欢情犹得漏声迟。
神仙何处梦魂飞。
宝鸭香消酒未醒。
锦衾春暖梦初惊。
鬓云撩乱玉钗横。
半怯夜寒褰绣幌，尚余娇困剔银灯。
粉痕微褪脸霞生。
今古钓台下，行客系扁舟。
扁舟何以，云山千叠亦东游。
我欲停桡一醉，与写平生幽愤，横管更清讴。
小上客星阁，短鬓独搔头。
风乍起，烟未敛，雨初收。
一年花事，数声鶗鴂欲春休。
吊古怀贤情味，只有浮名如故，谁复识羊裘。
赖得玄英隐，相望此溪流。
梅蕊小春天气，橘林良月风光。
五云边近九霞觞。
美景初无尽藏。
老矣相逢湖海，年来游遍潇湘。
诗情满眼兴何长。
赢得烟霄直上。
花底醉东风，好景宜同寿。
海角天涯今几春，邂逅新丰酒。
内集记高阳，南渡闲回首。
但愿长年饱饭休，一笑风尘表。
小雨收晴作社寒。
月桥花院篆香残。
杏腮桃脸黛眉弯。
歌拂燕梁牵客恨，醉临鸾镜怕人看。
良宵春梦绕屏山。
海棠欲谢绵飞柳。
柳丝自拂行人首。
上巳是清明。
新烟带粥饧。
轻阴帘幕冷，闲却秋千影。
曲水兴无涯。
丽人花半遮。
欢浓两点笑靥儿。
雪初消、梅欲放时。
不信道、伤春瘦，怕人猜、犹待皱眉。
香浓翠被屏山曲，把珊枕、侧过又移。
试与伴、江头去，但醉翁、亭上要诗。
一曲霓裳舞未终。
玉钗垂额鬓云松。
梦回金殿月华东。
燕子莺儿情脉脉，柳枝桃叶恨匆匆。
罗襟空惹御香浓。
三年重到严滩路。
叹须鬓、衣冠尘土。
倚孤篷、闲自濯清风，见一片、飞鸿归去。
人间何用论今古。
漫赢得、个般情绪。
雨吹来云、乱处水东流，但只有、青山如故。
雨湿西风水面烟。
一巾华发上溪船。
帆迎山色来还去，橹破滩痕散复圆。
寻浊酒，试吟篇。
避人鸥鹭更翩翩。
五更犹作钱塘梦，睡觉方知过眼前。
嘉节已吹帽，谁复见南山。
南山佳处，台上云绕一溪环。
犹记使君同醉，化鹤千年何在，今古自应慳。
胜事漫陈迹，风物只高寒。
都莫问，归酒畔，集毫端。
等闲吟笑而已，赖有孔融尊。
伟矣广平心致，赢得相遭淡泊，感旧唱酬间。
且看小斋菊，抵掌共凭阑。
年光虚度。
能得几多消散处。
莫恨归迟。
得见新词不自持。
山中酒里。
笑语喧哗知有弟。
此意谁如。
世事纷纷一任渠。
霜叶柳塘风，烟蕊梅溪渡。
茅店问村醪，未许空归去。
倚杖小徘徊，写我吟边句。
醉眼复何之，落日孤鸿处。
闻道晚春时候，暖风是处花飘。
游人争渡水南桥。
多少池塘春草。
跃马谁联玉勒，钓鱼应泛兰桡。
韶光何限不逍遥。
输与溪鸥野鸟。
春浓人静倦游嬉。
烟雨战棠梨。
翠径乱红无数，频啼枝上黄鹂。
小园流水溅溅处，绿遍谢家池。
怨月恨花滋味，泪痕犹染罗衣。
云影收晴雨外明。
碧溪春滟滟，落花平。
莺声催我过桥行。
人何在，诗酒淡心情。
闲里兴还生。
锦鳞题尺素，有谁能。
草边芳径柳边城。
归来也，清梦绕山屏。
五湖烟水百花洲。
别乘最风流。
人道紫枢家世，清时衮衮公侯。
名园绿水春无价，蜀锦舞缠头。
眉寿年年今日，宝杯香霭飞浮。
柳娇花妒燕莺喧。
断肠空眼穿。
一春风雨夜厌厌。
不闻钟鼓传。
香冷曲屏罗帐掩，园林谁与上秋千。
忆得年时凤枕，日高犹醉眠。
芍药酴醿满院春。
门前杨柳媚晴曛。
重帘双燕语沈沈。
花映绿娇初日嫩，叶栖红小晚烟昏。
轻雷不觉送微阴。
烟禁荒荒雨湿云。
近郊争出满城人。
儿童藉草几成市，杯酒沾花不觉村。
身又老，眼增明。
回头一任是红尘。
山中谁信无寒食，涧上何如且采苹。
翻空雪浪送飞花。
春晓媚霜华。
风回点点迷人处，峭寒轻、诗思殊佳。
双燕未来，断鸿何在，微雨又天涯。
绮窗明暗是谁家。
雕槛馥兰芽。
画檐帘幕黄昏后，试倾杯、笑语喧哗。
聚散人生，吾侪老矣，醉墨任横斜。
苏公堤上西湖路。
柳外跃、青骢去。
多少韶华惊暗度。
南山游遍，北山归后，总是题诗处。
如今老矣伤春暮。
泽畔行吟漫寻句。
落拓情怀空自许。
小园芳草，短篱修竹，点点飞花雨。
只恐山灵俗驾回。
海鸥飞下莫惊猜。
机心消尽重徘徊。
宿雨乍晴千涧落，晓云微露两山排。
新苗时翼好风来。
扁舟撑月转江湖。
烟水湛金铺。
篷底晓凉歌罢，肌肤冰雪初扶。
诗人自是风尘表，佳处句能摹。
属玉一双飞去，荷花香动菰蒲。
忽得相逢惊似旧。
问山中、酒徒诗友。
闲倚晴楼，长安市上，华发为君搔首。
绿竹疏梅今在否。
对西湖、夕阳烟岫。
鸿雁声中，人间今古，还是醉醒时候。
天孙应为织云裳。
试宫妆。
问刘郎。
湖上波寒，依旧远山苍。
自是老来心事懒，空落拓，少年场。
挥豪闲与细端相。
记严扬。
陋苏张。
兴到一杯，微醉亦成章。
回首片帆西去也，何日更，共清狂。
倚遍阑干弄花雨。
卷珠帘、草迷芳树。
山崦里、几许云烟来去。
画不就、人家院宇。
社寒梁燕呢喃舞。
小桃红、海棠初吐。
谁信道、午醉醒时情绪。
闲整春衫自语。
花影半。
晴色乍开云卷。
择胜寻春愁日短。
雨余山路晚。
涧底桃深红满。
人意不禁闲远。
胡蝶绕枝啼鸟怨。
东风吹酒面。
点点淮山，迢迢江水，分明别是风光。
地灵人杰，星斗烂文章。
初度充闾佳气，当年瑞、应弄珪璋。
薰弦奏，凉宵宝月，玉井藕花香。
清真，如逸少，兰亭修竹，曲水流觞。
想醉乡日永，地久天长。
小驻屏星怀玉，飞凫舄、元在鹓行。
功名事，云龙风虎，行矣佩金章。
一曲西风醉木犀。
天香吹梦入瑶池。
钗横犹记未开枝。
花重嫩舒红笑脸，叶稀轻拂翠颦眉。
酒醒残月雁声迟。
山气吹云宝月凉。
园英承露菊花黄。
吾生只合醉为乡。
怅望佳人因共赋，分明佳节是重阳。
酒边犹发少年狂。
莫问星星鬓染霜。
一杯同看月昏黄。
放歌渔父濯沧浪。
却忆手栽双柳句，真成云汉抉天章。
苏仙何在立苍茫。
霜后黄花尚自开。
老年情绪为何哉。
株株浑是手亲栽。
秋际有言挥玉尘，冬来无梦绕金钗。
相思一夜发窗梅。
雪消霜入小溪舟。
试浮游。
上山头。
薄薄寒烟，依旧未全收。
问道梅花开也未，吟不尽，一春愁。
襟怀如此老还休。
懒凝眸。
转深幽。
诗罢一眉，新月又如钩。
腊后春前村意远，回棹稳，水西流。
月角珠庭映伏犀。
扶摇当上凤凰池。
广寒曾折最高枝。
壮志还同诸葛膝，清名还似紫芝眉。
梅花春寿酒行迟。
老去情怀酒味中。
水边林下古人风。
岁云暮矣江空晚，谁识儋州秃鬓翁。
人易远，语难工。
春时犹记一尊同。
苦心未免皆如此，只合挥弦目送鸿。
小楼春映远山横。
绿遍高城。
望中一片斜阳静，更萋萋、芳草还生。
疏雨冷烟寒食，落花飞絮清明。
数声弦管忍重听。
犹带微酲。
问春何事春将老，春不语、春恨难平。
莫把风流时节，都归闲淡心情。
小园红入春无际。
新声休写花间意。
一笑唤真真。
香腮酒未醒。
惜芳追胜事。
畅饮余诗思。
无处说衷情。
暗尘罗帐生。
花肃肃。
杨柳三眠未足。
一棹溪山新涨绿。
旧欢无梦续。
莫问杜鹃啼蜀。
只有江南水竹。
北客凄凉无伴独。
春山生草木。
幽意熟，吟啸春风自足，爽气初生晴未燠。
相逢休问卜。
画出高山盘谷。
岩上飞云相逐。
他日江东思渭北。
断弦谁为续。
一雨已秋深，月色寒而静。
夜半披衣草树间，玉露团清影。
长笛倚楼声，听彻还重省。
手启柴门倦复关，云卧衣裳冷。
为兹春酒寿时翁。
我辈一尊同。
香动梅梢圆月，年年先得东风。
冰溪清浅流环玉，莲幕漫从容。
但愿人生长久，挥弦目送飞鸿。
小春时候腊前梅。
还知道、为谁开。
应绕百千回。
夜色转、参横斗魁。
十分孤静，替伊愁绝，片月共徘徊。
一阵暗香来。
便觉得、诗情有涯。
谁翻新曲玉溪滨。
何日得为邻。
醉里行歌相答，步随泉石松云。
如今又是梅时候，只有眼中人。
魂断幽香孤影，花前闲整衣巾。
溪风吹雨晚打窗。
把心情、阑入醉乡。
记取在、山深处，我如今、双鬓已苍。
夜阑寒影灯花淡，梦难成、清漏更长。
宝瑟断、鸾胶续，泪珠弹、犹带粉香。
一朵梅花百和香。
浅色春风，别样宫妆。
西湖衣钵更难忘。
雪意江天，浑断人肠。
清夜横斜竹影窗。
赢得相思，魂梦悠扬。
玉溪山外水云乡。
茅舍疏篱，不换金章。
山意入春晴，都是梅和柳。
白白与青青，日映风前酒。
归去也如何，路上休回首。
各自做新年，柳袅梅枝瘦。
暗尘明月小桃枝，旧家时情味。
问而今、风转蛾儿底。
有谁把、春衫试。
景龙灯火升平世。
动长安歌吹。
这山城、不道人能记。
甚村酒、偏教醉。
罗帐画屏新梦悄，绿窗慵起香残。
重帘生怕倚阑干。
春风吹玉水，春雪满灵山。
梁燕未来归雁动，海棠才带红酣。
酒愁花恨霎时间。
烟云催薄暮，丝雨湿轻寒。
风回香雪到梨花。
山影是谁家。
小窗未晚，重檐初霁，玉倚蒹葭。
社寒不管人如此，依旧在天涯。
碧云暮合，芳心撩乱，醉眼横斜。
竹树阴阴流涧水，黄鹂飞去飞还。
蓬门篱落小桥湾。
更无尘迹到，我自爱其间。
雨又随风催薄暮，轻雷时动云斑。
归来凉意一窗间。
病余真倦矣，睡熟簟纹宽。
玉水明沙。
峰回路转，城倚桥斜。
老我登临，同谁酩酊，一望还赊。
飞鸿杳霭天涯。
但拚取、心情酒家。
紫菊枝枝，红茱颗颗，休问年华。
风前觅得梅花句。
香来自是相分付。
片月动黄昏。
一枝横酒尊。
人间何处有。
又到春时候。
莫负此诗家。
将心吟好花。
陇头无驿奚为朵。
岩前有折宜来堕。
风急雪云溪。
诗清满意携。
竹炉良夜饮。
饮竟煎僧茗。
梅以句深长。
得花情未忘。
点染烟浓柳色新。
小桃红映水，日初匀。
露收芳径草铺茵。
凝情久，风淡起轻尘。
梁燕已争春。
折花闲伴酒，试濡唇。
流莺何处语声频。
阑干曲，蜂蝶更随人。
急管度青枝，醉眠芳草。
云断巫阳梦能到。
乍醒余困，晴影暗移纱帽。
旧时闲意思，都忘了。
今岁春迟，去年春早。
点点繁红又多少。
惜春归去，酒病翻成花恼。
数声鸣鸟唤，人惊老。
南兰陵郡鹧鸪词。
底用登临更赋诗。
贵不能淫非一日，老当益壮未多时。
人间天上风云会，眼底眉前岁月知。
只有海门横北固，宦情随牒想推移。
屋上青山列晚云。
水边红袂映斜曛。
柳阴荷气簟湘纹。
酒以歌长谁乐事，诗成杯滟我离群。
香消凉意有南薰。
作意如何和好歌。
细翻重看得长哦。
晓梧吹雨露明荷。
老我从他琴下爨，故人元自笛亭柯。
北山烟岫郁嵯峨。
鸦矫荒寒燕复低。
门前长草与人齐。
长桥南畔小桥西。
安得有诗同尔句，可教无酒泛其杯。
想思常苦易离携。
只唱离歌一叠休。
玉溪浮动木兰舟。
如何又对云烟晚，不道难禁草树秋。
空脉脉，忍悠悠。
绸缪终是转绸缪。
相思相见知何处，记取新欢说旧游。
归锦堂成，云汉上、天垂新画。
有朱颜绿鬓，禁林仙客。
玉局暂从香火社，金龟未报文章力。
看彤庭、赐第别承恩，居君侧。
斑衣戏，蟠桃摘。
翠袖倚，歌檀拍。
正祥开初度，颂声千百。
又是腊前梅态度，几多春近花消息。
想明年、今日醉西湖，光辉赫。
一涧水南山，腊尽春生梅雪。
行过小桥深处，带疏钟横月。
征衫闲着指东吴，休怕与人别。
吟到翠圆枝上，是归来时节。
南枝已见春消息。
今年为寿方知得。
俾尔炽而昌。
流霞浮暗香。
蓬壶清浅水。
笑指云阶喜。
高论有规模。
平戎赋两都。
风软湖光远荡磨。
春衫初试薄香罗。
踏青无计奈君何。
莫笑老来多岁月，肯教闲去少诗歌。
长安陌上有铜驼。
春尚早。
春入湖山渐好。
人去人来虽未老。
酒徒犹恨少。
梅落桃开烟岛。
日日更吹香草。
一片芳心拚醉倒。
冷云藏落照。
馆娃宫，采香径，范蠡五湖侧。
子夜吴歌，声缓不须拍。
崇桃积李花闲，芳洲绿遍，更冉冉、柳丝无力。
试思忆。
老去一片身心，孤负好春色。
古往今来，时序恼行客。
去年今日山中，如何知得。
却又在、他乡寒食。
山凹春生，探梅只道今年早。
暗香迎晓。
人与花能好。
岁岁持杯，天地同难老。
须吟啸。
放开怀抱。
更约寻瑶草。
菊花开了。
待得梅梢来索笑。
雪色江波。
看尽千林未觉多。
一丘缓步。
只恐朝来有新句。
岁岁年年。
白发催人到酒边。
萧萧两鬓吹华发，老眼全昏。
徙倚衡门。
岁晚寒消涧水痕。
含情更觉沧洲远，欲语谁论。
窈窕孤村。
细雨梅花只断魂。
华灯自是年年好，月淡烟空。
依旧东风。
箫鼓吹香醉脸融。
谢他诗侣还相觅，雨迹云踪。
不分情浓。
柳浅梅深鬓影松。
北客过江来，赢得家家都老。
屈指中兴人物，到如今谁好。
散庵常是爱山林，健笔胜挥扫。
我则临风三叹，信儿曹惊倒。
一杯易足。
自断此生犹杜曲。
词客哀时。
不敢愁来赋别离。
孤城麦秀。
常愧葛洪丹未就。
诗罢长吟。
衰晚迟回违寸心。
便把山林寄此身。
也须诗酒属吾人。
仙家旧是金堂士，吏隐新收玉局名。
惟自乐，不忧贫。
渊明谈笑更清真。
年年眉寿登高后，醉帽常留菊满簪。
腊雪映江梅，冰玉更分风月。
衮衮紫枢家世，庆诞弥时节。
烘堂赢得戏莱衣，春酒宝杯凸。
籍籍郑庄人物，要汉廷勋业。
脉脉蜂黄蝶粉，盈盈水秀山明。
卖花声里听吹饧。
佳丽芳华韵胜。
下上休看舞燕，惺忪一任啼莺。
枕痕屏曲梦关情。
酒醒春宵漏尽。
行又住。
水远山遥村路。
把酒问春春几许。
老年花似雾。
坐上风流张绪。
留我我还难去。
却忆章台飞柳絮。
只愁萦暮雨。
静乐堂中禅悦身。
相家庆袭两家春。
瑶池云气冲霄鹤，兰砌风标瑞世麟。
华屋邃，宝杯新。
年年秋与月常明。
笙箫且奏长生曲，宣劝还看送喜频。
香滴滴。
肌肤冰雪娇无力。
娇无力。
秋风凉冷，有谁消得。
洗妆不奈云鬟侧。
璧堂珠院空相忆。
空想忆。
轻颦浅笑，小梅标格。
薰风两节照稽山。
三百里湖间。
镜上谁为贺老，棹船能伴官闲。
今年寿日，不妨吟啸，还上清班。
为寄长生新曲，齐眉想见酡颜。
风高木落。
壮心万里空回薄。
振衣待把尘埃濯。
声里斜阳，孤起戍楼角。
人生谁会谁为错。
年来但觉多离索。
黄花照地浑开却。
华发如斯，同和醉落魄。
山林钟鼎似无同。
舒卷有穷通。
洗出壶中三峡，帝城赢得从容。
黄流乱注，狂澜既倒，砥柱能东。
此际诞弥杯酒，宜歌风虎云龙。
日日山迷水癖，年年书恼诗痴。
寻思那里要他知。
试比古人犹未。
往往眼甜口苦，常常心是身非。
如何则甚破他疑。
只学今人足矣。
小楼秋霁碧阑干。
中人初薄寒。
霜风吹我到湖山。
平林斜照残。
空阔里，有无间。
牵萝翠袖闲。
篮舆兴尽却愁还。
断肠歌未阑。
湖上有孤山，合把探梅词刻。
清浅黄昏时候，冷疏枝寒色。
窗前忽到又如何，一夜足相忆。
信道收香藏白，报春风消息。
买得船儿去下湖。
这些天气近来无。
清和风里绿阴初。
酒不为渠间放荡，诗应嫌我太粗疏。
酒徒诗社复何如。
江上新凉入酒杯。
瑞芝堂祝寿筵开。
五楼百雉更崔嵬。
劳来流离施菽麦，作成丰稔到田莱。
便朝天去也徘徊。
残春风雨绕檐声。
山空分外鸣。
闲来落佩倒冠缨。
尚余亲旧情。
人不见，句还成。
又听求友莺。
濯缨一曲可流行。
何须观我生。
留得菖蒲酒一杯。
与公今日寿筵开。
灵山排闼送青来。
须信南州高士后，持荷持节照苏台。
瑞云深处是三台。
固穷斋里语吾生。
言之必可行。
扶疏夏木既啼莺。
更逢鱼计成。
多雅尚，少时情。
沧浪渔父缨。
高歌宁与俗争鸣。
朱弦疏越声。
从心所欲。
高蹈祠官惟见独。
其寿伊何。
古井章泉水不波。
腊前梅好。
玉洁日光香耐老。
才大三千。
首首清诗得自编。
归来又喜山中约。
菊枝桂树真宜酌。
兴尽只观山。
秋深方闭关。
会须追雅步。
策蹇或肩舆。
少待必能治。
膏肓泉石医。
竹隐高深，夏凉日有清风度。
苎衣绳屦。
鹤发空相顾。
翠扑流烟，又向溪翁去。
青山路。
要当同住。
长古无尘处。
秋林只共秋风老。
秋山却笑秋吟少。
恰恨有秋香。
青岩秋夜凉。
清秋须是酒。
结客秋知否。
醉笔写成秋。
一秋无复愁。
海棠开，春已半，桃李又如许。
一朵梨花，院落阑干雨。
不禁中酒情怀，爱间懊恼，都忘却、旧题诗处。
燕莺语。
溪岸点点飞绵，杨柳无重数。
带得愁来，莫恁空休去。
断肠芳草天涯，行云荏苒，和好梦、有谁分付。
人已醉。
溪北溪南春意。
击鼓吹箫花落未。
杏梅桃共李。
水底鱼龙惊起。
推枕月明千里。
伊吕衰翁徒尔耳。
我怀犹未是。
晓来一阵催花雨。
正桃李、横塘处。
笙歌帘幕燕莺喧。
春在人间不老、谷城仙。
潇湘图画迎千骑。
襦袴欢声起。
功名风虎庆云龙。
更看万钉横带、系金狨。
水南何事兴偏浓。
花草小园中。
山气静分余霭，泉声幽转流淙。
午桥坐上英豪客，今昔为谁容。
不是倚楼人在，登临无复携筇。
烟雨海棠花，春夜沈沈酌。
寒食清明数日间，人也须行乐。
不怕笛声长，只怕风儿恶。
烛影红酣宝篆香，楼上黄昏角。
闲度日。
愁里费人辞辟。
榆火新烟还熟食。
小墙花槛直。
锦字玉徽清集。
何用主人留客。
相赏暂时谁画得。
庞公非浪出。
锦瑟瑶琴续断弦。
璧堂初过牡丹天。
玉钩斜压小珠帘。
睡鸭炉温吟散后，双鸳屏掩酒醒前。
一番春事怨啼鹃。
丝丝柳色清愁织。
山城望断花蹊碧。
回首仲宣楼。
登临无计愁。
雨声吹海立。
流转韶光急。
九万有鹏程。
沈香天上亭。
梅雨快晴风，苔竹定翻新箨。
相望得寻幽调，把陈言都略。
大江东去更飞云，心事共回薄。
彷佛散庵佳处，一声声猿鹤。
黄发享颐期，兄弟此时宜告。
见说对床夜雨，世间尘都扫。
青毡堂外瑞峰高，云气拂晴昊。
老大中原人物，在江湖乡保。
三叠古藤阴，自笑无能为役。
千载和陶新曲，了非仙非释。
影徒随我月徘徊，风叶露华湿。
瓮下是成真逸，醉令人思毕。
霓裳霞佩淡丰容。
云冷露华浓。
唤起石丁归去，冥冥仙仗崆峒。
人间秋老花饶笑，清映小帘栊。
记取五城深处，凤箫吹下天风。
新月已如许，我问带湖梅。
人间题句，赢得浮潋酒盈杯。
落拓豪英满坐，烂漫风骚连纸，天外凤凰来。
只怕轻孤负，莫待巧安排。
空翠滴，寒爽矣，晚佳哉。
为君绝倒，折尽千树玉蓓堆。
渺渺章泉好在，寂寂卢泉仙去，今古付尊罍。
拍手见花木，放眼记莓苔。
看了香梅看瑞香。
月桥花槛更云窗。
不知是有春多少，玉水灵山醉几场。
闲蝶梦，褪蜂黄。
尽温柔处尽端相。
珠帘十里扬州路，赢得潘郎两鬓霜。
今年是处梅花早。
分明开到章泉好。
兄弟寿杯同。
暗香明月风。
风流文物旧。
春意枝枝透。
儿女失定飞轩。
衣冠与世传。
聚星亭下书堂水。
冬来欲问梅花使。
圭撮是何官。
人间有底难。
章泉词和去。
交道元如故。
转眼岁将穷。
溪头鹤发翁。
年年羞插花游。
华发不禁秋。
此日遨头寻胜，消除万斛清愁。
湿云凉雨南台上，歌动玉溪流。
俯仰人间今古，多情破帽飕飕。
银笔金花，断肠有句闲挥扫。
又还落了。
梅片阳春小。
古往今来，风味须才调。
山林少。
这些襟抱。
输与江东老。
的白乐南枝横县宇。
空山无此新花吐。
手种几多梅。
迎霜今已开。
簪屏聊隐几。
诗与君应喜。
更报晏斋翁。
相将索笑同。
莫笑闲身老态多。
避人避世欲如何。
分明画出山阴道，太息吟成宁戚歌。
穿木石，泛烟波。
从前魑魅喜人过。
灵山西畔高溪上，一棹归来舞短蓑。
系得船儿柳岸头。
夹江灯火雨飕飕。
寻诗家醉更绸缪。
待腊未教寒事少，小春搀取暗香浮。
夜长飞梦失清愁。
爱日回春一线长。
氛氲谁忆御炉香。
孤城岁晚卧沧江。
花底千官迎淑气，湖阴十里写晴光。
剩拼华发醉为乡。
春入疏弦调外声。
雪云初霁带湖清。
屏温香软绮窗深。
山倚虚窗情淡淡，水流清浅韵泠泠。
断魂醒处梦难凭。
云外月。
画出一痕清绝。
梅已飘零桃未发。
带湖烟水阔。
汀渚尚留微雪。
不恨酒融歌歇。
老我多情胶漫结。
半醒空自说。
满眼春生梅柳意，山居清听风泉。
又因初度说今年。
华颠相望处，新曲忽来前。
自笑一周闲甲子，何为佞佛贪仙。
如翁辈行敢随肩。
徒知言语妙，欢喜向谁传。
雨收云薄。
有底情怀恶。
一段春风花事，吟得就、又忘却。
海棠红未落。
细细流霞酌。
选甚蝇营狗苟，皆现定、有何错。
寒食清明春事好，公家霁月光风。
年时犹记雨声中。
州侯陈乐舞，法从酒杯同。
坐上王杨虽自散，酴醿依旧香浓。
待将诗易寿无穷。
鸢飞鱼跃矣，风虎更云龙。
莫道庞公不入州。
为谁歌酒也迟留。
襟期别乘真难事，领略同游岂易谋。
他扰扰，自悠悠。
香浮莱莉笑花头。
一帘云影催诗雨，唤起佳人无限愁。
诗非漫与，酒非无算，都是悲秋兴在。
与君觞咏欲如何，画不就、新凉境界。
微云抹月，斜河回斗，隐隐奇奇怪怪。
刚风九万舞瑶林，甚些少、人间利害。
闲里相看两鬓秋。
酒能沾醉雨能幽。
吾庐何幸得翁留。
世路尽教终易与，山林佳话恐难酬。
人来人去亦知不。
老觉空生易得年。
闲居那复问旌旃。
一丘春静自回旋。
翁善于人知美矣，我行于世转乖然。
清词俾寿喜言传。
红梅已谢，杏花开也，一片海棠犹未。
春风吹我带湖烟，甚恰限、新晴天气。
黄昏楼上，烛花影里，拚得那回滋味。
暗尘弦索拂纤纤，梦留取、巫山十二。
晴色入青山，更见飞花晚。
不是不登临，自是心情懒。
试襞小红笺，与写天涯怨。
杜宇一声春，楼下沧波远。
西溪回合小青苍。
梅雨弄残阳。
意行陇亩，景分庭院，乳燕春长。
酒深不用人歌啸，锄圃试商量。
细晞菜甲，旋寻蔬笋，一梦黄粱。
一曲笙歌外，四座笑谈清。
使君秋霁领客，别乘更宗英。
想像亲闱称寿，写就通家情分，相与庆恩荣。
欢动桂花发，香雾扑帘旌。
功名事，台阁路，好同登。
只今报政归诏，舆论正蜚声。
以我文章学术，与国和平安靖，冠剑入明庭。
应顾棠阴下，野老鬓星星。
云到春飞若素期。
柳条吹送落梅枝。
冰壶表里谁能赋，玉鉴圆明且屈卮。
村舍北，郡楼西。
治中风调只心知。
不堪野老关门醉，想见山翁倒载时。
杏花雨里东风峭。
不比寻常开了。
枝上飞来多少。
人与春将老。
山城灯火笙箫杳。
梦到十洲三岛。
睡觉绮窗清晓。
绿遍池塘草。
春来晴雨常相半。
水光风力花撩乱。
山北与山南。
行歌或再三。
诵君诗过日。
才大真盘屈。
寿我敢言酬。
相望亦饮不。
百花丛里试新妆。
不许巫山枉断肠。
牡丹风扬曲声长。
寒食清明间节序，绮窗朱户少年场。
燕泥香润落空梁。
西湖十里孤山路。
犹记荷花处。
翠茎红蕊最关情。
不是薰风、吹得晚来晴。
而今老去丹青底。
醉腻娇相倚。
棹歌声缓采香归。
如梦如酲、新月照涟漪。
送君报最登朝路。
初整曹装处。
又因杯酒见余情。
凉雨灵山阁上、月初晴。
醺然领客襟怀底。
消处阑干倚。
风流别乘我依归。
清誉冰溪棠荫、绿漪漪。
宋玉悲秋合反骚。
陶潜把菊任持醪。
山遥遥外水萧萧。
梦不到时诗自在，兴难忘处恨全消。
香沈沈里蕊飘飘。
君之竹隐是章泉。
只要世家传。
莫道闲诗浪句，风花雪月云烟。
一杯我醉，百年人事，乾转坤旋。
直与唤回兴替，义皇留下遗编。
一抹青山拍岸溪。
麦云将过笋初齐。
不知何处水流西。
小阁路头吾欲醉，短蓬船尾客同携。
酒边华发更题诗。
水绕孤村客路赊。
一楼风雨角巾斜。
举觞无复问煎茶。
夜静曲声初喷竹，酒深烛影细吹花。
明朝飞鹭起圆沙。
玉水灵山地，燕寝亦书功。
邦人耆老，诞弥佳节以词通。
尔岂知吾恺悌，我乃因君谈笑，祝寿酒杯同。
箫鼓少人会，歌舞为谁容。
观坐客，惊野老，笔如风。
个般酬唱，诏回应上玉华东。
多少家传经济，留与孙谋持守，出处信何穷。
唤起千年调，分付一车公。
人间多少闲风度。
薄情失记相逢处。
绿鬓画鸦儿。
旧巢双燕栖。
舞衫回素玉。
檀板声何蹙。
一抹晚霞飞。
泪痕无脸啼。
彩笔新题字字香。
雁来时候燕空梁。
芙蓉无处着秋光。
人远山长言外意，曲传书恨醉时妆。
倩谁闲寄水云乡。
晚云烘日枝南北。
一杯未尽梅花曲。
城郭小春回。
暗香开未开。
留连吾欲醉。
醉眼红尘外。
多少老心情。
景清人亦清。
闲寻杯酒，清翻曲语，相与送残冬。
天地推移，古今兴替，斯道岂雷同。
明窗玉蜡梅枝好，人情淡、物华浓。
个样风光，别般滋味，无梦听飞鸿。
未就丹砂须九转。
谁把新词，歌绕梁尘遍。
拍拍韶华春意满。
揆予初度文何健。
恰是山花汀草远。
独乐园林，不梦笙歌殿。
灵气仙才非袓。
千叶香梅春在手。
日薄帘栊，花影遮前后。
小立徐行还易久。
微吟莫厌伤多酒。
拾翠流红弦管透。
望断青青，休问行人柳。
往事如云如梦否。
连天芳草惊依旧。
南陌柔桑，粉墙低见谁家女。
燕飞莺语。
依约提篮去。
老觉多情，梦也无分付。
君知否。
楚襄何处。
一段阳台雨。
滴滴琼英发翠绡。
江梅标韵木香娇。
乍凉时候漏声遥。
欲绾鬓丝妆未了，半回身分曲初招。
霓裳依约梦魂飘。
午夜凉生风不住。
河汉无声，时见疏星度。
佳客伴君知未去。
对床只欠潇潇雨。
素月四更山外吐。
金鸭慵添，消尽沈烟缕。
料想玉楼人念处。
归舟日望荷花浦。
谁家野菜饭炊香，正是江南寒食。
试问春光今几许，犹有三分之一。
枝上花稀，柳间莺老，是处春狼藉。
新来燕子，尚传晋苑消息。
应记往日西湖，万家罗绮，见满城争出。
急管繁弦嘈杂处，宝马香车如织。
猛省狂游，恍如昨梦，何日重寻觅。
杜鹃声里，桂轮挂上空碧。
落日水亭静，藕叶胜花香。
时贤飞盖，松间喝道挟胡床。
暑气林深不受，山色晚来逾好，顿觉酒尊凉。
妙语发天籁，幽眇亦张皇。
射者中，弈者胜，兴悠长。
佳人雪藕，更调冰水赛寒浆。
惊饵游鱼深逝，带箭山禽高举，此话要商量。
溪上采菱女，三五傍垂杨。
几点弄晴微雨。
翳日薄云来去。
断送一番春，满径杨花飞絮。
无语。
无语。
还是旧时院宇。
贴子传新语。
问自来、翰林学士，几多人数。
或道江心空铸镜，或道艾人如舞。
或更道、冰盘消暑。
或道芸香能去蠹，有宫中、斗草盈盈女。
都不管，道何许。
离骚古意盈洲渚。
也莫道、龙舟吊屈，浪花吹雨。
只有辟兵符子好，少有词人拈取。
谁肯向、贴中道与。
绝口用兵两个字，是老臣、忠爱知难阻。
写此句，绛纱缕。
夜对灯花语。
且随宜、果盘草草，两三杯数。
翠玉环中园五亩，自唱山歌自舞。
况今夜、尊前无暑。
何用食前须方丈，更后车、何用婵娟女。
这闲福，自心许。
蓼花芦叶纷江渚。
有沙边、寒蛩吟透，梧桐秋雨。
羡甚满堂金玉富，未可学人渔取。
怕天也、未曾相与。
豹遁蛟藏泉可濯，有鬼神、呵护盘之阻。
鲜可食，脍银缕。
伤时怀抱不胜愁。
野水粼粼绿遍洲。
满地落花春病酒，一帘明月夜登楼。
明眸皓齿人难得，寒食清明事又休。
只是鹧鸪三两曲，等闲白了几人头。
词韵，就饯平叔赴任南陵尉。
相逢草草，共吟诗、同醉杯中之物。
评论三王讥五霸，谈辩喧哗邻壁。
敲缺唾壶，击残如意，妙语飞华雪。
无能为也，如何对此三杰。
看取东野诗成，南昌书就，奈征车催发。
后夜山深何处宿，红豆寒灯明灭。
一老堪怜，两生未起，应念星星发。
风传佳话，花村无犬惊月。
千缕柳丝犹嫩，一星榆火初明。
载将新意寿幽人。
红袖持杯劝尽。
老鹤自偏野性，沙鸥难比轻身。
殷勤多谢祝长春。
一笑东风夜静。
一只船儿没赛，七十六年装载。
把柁更须牢，风饱蒲帆轻快。
无碍，无碍。
匹似子猷访戴。
云横远浦。
一段秋光烦著语。
月下谁家。
丹桂迎风一两花。
双凫来去。
不踏人间风日处。
才入云溪。
问我来时总不知。
五剡乃脱选，通籍入金闺。
祖宗立法初意，正欲猎英奇。
近世流风薄矣，强者立跻霄汉，弱者困尘泥。
流水伯牙操，底处有钟期。
公为政，民不扰，吏无欺。
春风桃李满县，当路几人知。
五马宏开公道，一鹗首旌治最，迟乃速之基。
不枉受人荐，更看荐人时。
别驾映旋轸，父老绕称觥。
西风底事于役，造物岂无情。
知道神生崧岳，大庾岭边和气，未足助欢声。
小试活人手，详谳命公行。
赣滩石，青原雨，快阁晴。
西江一带风物，尽把祝长生。
福与此江无尽，寿与此江俱远，名与此江清。
江水直到海，公亦上蓬瀛。
斗大横江，旧曾著、周程夫子。
谭道处，疏梅迎笑，双松延翠。
百载高风勤景仰，数椽老屋重经始。
更大书、留与后人看，公归矣。
做冷欺花，将烟困柳，千里偷催春暮。
尽日冥迷，愁里欲飞还住。
惊粉重、蝶宿西园，喜泥润、燕归南浦。
最妨它、佳约风流，钿车不到杜陵路。
沈沈江上望极，还被春潮晚急，难寻官渡。
隐约遥峰，和泪谢娘眉妩。
临断岸、新绿生时，是落红、带愁流处。
记当日、门掩梨花，翦灯深夜语。
过春社了，度帘幕中间，去年尘冷。
差池欲住，试入旧巢相并。
还相雕梁藻井。
又软语、商量不定。
飘然快拂花梢，翠尾分开红影。
芳径。
芹泥雨润。
爱贴地争飞，竞夸轻俊。
红楼归晚，看足柳昏花暝。
应自栖香正稳。
便忘了、天涯芳信。
愁损翠黛双蛾，日日画阑独凭。
似红如白含芳意。
锦宫外、烟轻雨细。
燕子不知愁，惊堕黄昏泪。
烛花偏在红帘底。
想人怕、春寒正睡。
梦著玉环娇，又被东风醉。
不翦春衫愁意态。
过收灯、有些寒在。
小雨空帘，无人深巷，已早杏花先卖。
白发潘郎宽沈带。
怕看山、忆它眉黛。
草色拖裙，烟光惹鬓，常记故园挑菜。
巧沁兰心，偷黏草甲，东风欲障新暖。
谩凝碧瓦难留，信知暮寒轻浅。
行天入镜，做弄出、轻松纤软。
料故园、不卷重帘，误了乍来双燕。
青未了、柳回白眼。
红欲断、杏开素面。
旧游忆著山阴，厚盟遂妨上苑。
寒炉重暖，便放慢春衫针线。
恐凤靴，挑菜归来，万一灞桥相见。
草脚愁苏，花心梦醒，鞭香拂散牛土。
旧歌空忆珠帘，彩笔倦题绣户。
黏鸡贴燕，想立断、东风来处。
暗惹起、一掬相思，乱若翠盘红楼。
今夜觅、梦池秀句。
明日动、探花芳绪。
寄声沽酒人家，预约俊游伴侣。
怜它梅柳，乍忍俊天街酥雨。
待过了一月灯期，日日醉扶归去。
游人等得春晴也。
处处旗亭堪系马。
雨前秾杏尚娉婷，风后残梅无顾藉。
忌拈针线还逢社。
斗草赢多裙欲卸。
明朝双燕定归来，叮嘱重帘休放下。
玉容寂寞谁为主。
寒食心情愁几许。
前身清澹似梅妆，遥夜依微留月佳。
香迷胡蝶飞时路。
雪在秋千来往处。
黄昏著了素衣裳，深闭重门听夜雨。
月波疑滴。
望玉壶天近，了无尘隔。
翠眼圈花，冰丝织练，黄道宝光相直。
自怜诗酒瘦，难应接、许多春色。
最无赖，是随香趁烛，曾伴狂客。
踪迹。
谩记忆。
老了杜郎，忍听东风笛。
柳院灯疏，梅厅雪在，谁与细倾春碧。
旧情拘未定，犹自学、当年游历。
怕万一，误玉人、夜寒帘隙。
龙香吹袖白藤鞭。
帽檐冲柳烟。
一春几度画桥边。
东风听管弦。
花活计，酒因缘。
从人嘲少年。
真须吟就绿杨篇。
湾头寄小怜。
旧时明月旧时身。
旧时梅萼新。
旧时月底似梅人。
梅春人不春。
香入梦，粉成尘。
情多多断魂。
芙蓉孔雀夜温温。
愁痕即泪痕。
潘郎心老不成春。
风味隔花尘。
帘波浸笋，窗纱分柳，还过天津。
近时无觅湘云处，不记是行人。
楼高望远，应将秦镜，多照施颦。
儿家七十二鸳鸯。
珠佩锁瑶箱。
期花等月，秦台吹玉，贾袖传香。
十年白玉堂前见，直是翦柔肠。
将愁去也，不成今世，终误王昌。
娇月笼烟，下楚领、香分两朵湘云。
花房渐密时，弄杏笺初会，歌里殷勤。
沈沈夜久西窗，屡隔兰灯幔影昏。
自彩鸾、飞入芳巢，绣屏罗荐粉光新。
十年未始轻分。
念此飞花，可怜柔脆销春。
空余双泪眼，到旧家时郎谩染愁巾。
袖止说道凌虚，一夜相思玉样人。
但起来、梅发窗前，哽咽疑是君。
采绿随双桨，看山藉一筇。
关南桃树几番红。
昨夜诗情频在、雨声中。
花径无云隔，苔垣只梦通。
旧欢一饷可过从。
试觅鸳鸯新杏、简春风。
飞琼神仙客，因游戏、误落古桃源。
藉吟笺赋笔，试融春恨，舞裙歌扇，聊应尘缘。
遣人怨，乱云天一角，弱水路三千。
还因秀句，意流江外，便随轻梦，身堕愁边。
风流休相误，寻芳纵来晚，尚有它年。
只为赋情不浅，弹泪风前。
想雾帐吹香，独怜奇俊，露杯分酒，谁伴婵娟。
好在夜轩凉月，空自团圆。
月轩，其号也。
奖绿催红，仰一番膏雨，始张春色。
未踏画桥烟，江南岸、应是草秾花密。
尚忆溅裙苹溪，觉诗愁相觅。
光风外，除是倩莺烦燕，谩通消息。
梨花夜来白。
相思梦、空兰一林。
月深深柳枝巷陌，难重遇、弓弯两袖云碧。
见说倦理秦筝，怯春葱无力。
空遣恨，当时留字。
秀句，苍苔蠹壁。
软波拖碧蒲芽短。
画桥外、花晴柳暖。
今年自是清明晚。
便觉芳情较懒。
春衫瘦、东风翦翦。
过花卩乌、香吹醉面。
归来立马斜阳岸。
隔岸歌声一片。
古城官道花如霰。
便恰限、花间再见。
双眉最现愁深浅。
隔雨春山两点。
回头但、垂杨带苑。
想今夜、铜驼梦远。
行人去了莺声怨。
此度关心未免。
细风微月垂杨院。
记年少、春愁一点。
栖莺未觉花梢颤。
踏损残红几片。
长安共、日边近远。
况老去、芳情渐减。
屏山几夜春寒浅。
却将因而梦见。
扇香曾靠腮边粉。
旧尘埋、月轮有晕。
南风未似愁来近。
前事临窗隐隐。
凉花畔、云歌露饮。
梦断了、终难再问。
鸳鸯带上三生恨。
将泪揩磨不尽。
烟光摇缥瓦。
望晴檐多风，柳花如洒。
锦瑟横床，想泪痕尘影，凤弦常下。
倦出犀帷，频梦见、王孙骄马。
讳道相思，偷理绡裙，自惊腰衩。
惆怅南楼遥夜。
记翠箔张灯，枕肩歌罢。
又入铜驼，遍旧家门巷，首询声价。
可惜东风，将恨与、闲花俱谢。
记取崔徽模样，归来暗写。
绮翼兼羽兼羽，问谁常借春陂。
生愁近渚风微。
紫山深，金殿暖，日暮同归。
白头相守，情虽定、事却难期。
带恨飞来，烟埋秦草，年年枉梦红衣。
旧沙间，香颈冷，合是单栖。
将终怨魂，何年化、连理芳枝。
玉树晓飞香，待倩它、和愁点破妆镜。
轻嫩一天春，平白地、都护雨昏烟暝。
幽花露湿，定应独把阑干凭。
谢屐未蜡，安排共文鹓，重游芳径。
年来梦里扬州，怕事随歌残，情趁云冷。
娇眄隔东风，无人会、莺燕暗中心性。
深盟纵约，尽同晴雨全无定。
海棠梦在，相思过西园，秋千红影。
谢池晓。
被酒滞春眠，诗萦芳草。
正一阶梅粉，都未有人扫。
细禽啼处东风软，嫩约关心早。
未烧灯，怕有残寒，故园稀到。
说道试妆了。
也为我相思，占它怀抱。
静数窗棂，最欢听鹊声好。
半年白玉台边话，屡见钩小。
指芳期，夜月花阴梦老。
柳枝愁，桃叶恨，前事怕重记。
红药开时，新梦又溱洧。
此情老去须休，春风多事。
便老去、越难回避。
阻幽会。
应念偷翦酴醿，柔条暗萦系。
节物移人，春暮更憔悴。
可堪竹院题诗，藓阶听雨，寸心外、安愁无地。
绾流苏，垂锦绶。
烟外红尘逗。
莫倚莓墙，花气酽如酒。
便愁醺醉青虬，蜿蜿无力，戏穿碎、一屏新绣。
谩怀旧。
如今姚魏俱无，风标较消瘦。
露点摇香，前度翦花手。
见郎和笑拖裙，匆匆欲去，蓦忽地、肯留芳袖。
落花深，芳草暗，春到断肠处。
金勒骄风，欲过天堤去。
翠楼葛领西边，恰如曾约，画阑映、一枝琼树。
正凝伫。
芳意欺月矜春，浑欲便偷许。
多少莺声，不敢寄愁与。
谢郎日日西湖，如今归后，几时见、倚帘吹絮。
春愁远。
春梦乱。
凤钗一股轻尘满。
江烟白，江波碧，柳户清明，燕帘寒食。
忆忆忆。
莺声晓，箫声短，落花不许春拘管。
新相识。
休相失，翠陌吹衣，画楼横笛。
得得得。
西月淡窥楼角，东风暗落檐牙。
一灯初见影窗纱。
又是重帘不下。
幽思屡随芳草，闲愁多似杨花。
杨花芳草遍天涯。
绣被春寒夜夜。
三十六宫月冷，百单八颗香悬。
只宜结赠散花天。
金粟分身显现。
指嫩香随甲影，颈寒秋入云边。
未忘灵鹫旧因缘。
赢得今生圆转。
一片秋香世界，几层凉雨阑干。
青天不惜烂银盘，借与先生为劝。
酒唤诗来酒外，人言身在人间，如何得似碧云间。
且共嫦娥相伴。
裙折绿罗芳草，冠梁白玉芙蓉。
次公筵上见山公。
红绶欲衔双凤。
已向冰奁约月，更来玉界乘风。
凌波袜冷一尊同。
莫负彩舟凉梦。
坠絮孳萍，狂鞭孕竹，偷移红紫池亭。
余花未落，似供残蝶经营。
赋得送春诗了，夏帷撺断绿阴成。
桑麻外，乳鸠稚燕，别样芳情。
荀令旧香易冷，叹俊游疏懒，枉自销凝。
尘侵谢屐，幽径斑驳苔生。
便觉寸心尚老，故人前度谩丁宁。
空相误，祓兰曲水，挑菜东城。
双鸳蹙月天津近。
归后嫩情常剩。
灯市一年愁凝。
心共梅花冷。
网尘洞户春沉静。
衰尽冶游情性。
羞见素娥娇影。
明似愁鸾镜。
明霞烘透春机杼。
春在明霞多处。
我是有诗渔父。
一梦秦天古。
柳枝巷陌深朱户。
墙外风流一树。
十五年来凝伫。
弹尽胭脂雨。
人行花坞。
衣沾香雾。
有新词、逢春分付。
屡欲传情，奈燕子、不曾飞去。
倚珠帘、咏郎秀句。
相思一度。
秾愁一度。
最难忘、遮灯私语。
澹月梨花，借梦来、花边廊庑。
指春衫、泪曾溅处。
梨花不碍东城月。
月明照见空兰雪。
雪底夜香微。
褰帘拜月归。
锦衾幽梦短。
明日南堂宴。
宴罢小楼台。
春风来不来。
唐昌观里东风软。
齐王宫外芳名远。
桂子典刑边。
梅花伯仲间。
笼茸锼暖雪。
琐细雕晴月。
谁驾七香车。
绿云飞玉沙。
广寒夜捣玄霜细。
玉龙睡重痴涎坠。
斗合一团娇。
偎人暖欲消。
心情虽软弱。
也要人抟搦。
宝扇莫惊秋。
班姬应更愁。
花落台池静。
自春衫闲来，老了旧香荀令。
酒既相违诗亦可，此外去沈梦冷。
又催唤、官河兰艇。
匝岸烟霏吹不断，望楼阴、欲带朱桥影。
和草色，入轻暝。
裙边竹叶多应剩。
怪南溪见后，无个再来芳信。
胡蝶一生花里活，难制窃香心性。
便有段、新愁随定。
落日年年宫树绿，堕新声、玉笛西风劲。
谁伴我，月中听。
绿障南城树。
有高楼衔城，楼下芰荷无数。
客自倚阑鱼亦避，恐是持竿伴侣。
对别浦、扁舟容与。
杨柳影间风不到，倩诗情、飞过鸳鸯浦。
人正在，断肠处。
两山带着冥冥雨。
想低帘短额，谁见恨时眉妩。
别为清尊眠锦瑟，怕被歌留愁住。
便欲趁、采莲归去。
前度刘郎虽老矣，奈年来、犹道多情句。
应笑煞，旧鸥鹭。
鹊翅西风浅。
乍疏云垂幔，近月银钩将卷。
天上应闲支机石，前度芳盟谁践。
便好织、回文锦献。
乞得秾欢今夜里，算盈盈、一水曾何远。
宁不会，暗相见。
彩楼吹断闲针线。
想幽情嫩约，别有藓庭花院。
青鸟沈沈音尘绝，烟锁蓬莱宫殿。
渐木杪、参旗西转。
不怕天孙成间阻，怕人间、薄幸心肠变。
又学得，易分散。
同住西山下。
是天地中间，爱酒能诗之社。
船向少陵佳处放，尘世必无知者。
暑不到、雪宫风榭。
楚竹忽然呼月上，被东西，几叶云萦惹。
云散去，笑声罢。
清尊莫为婵娟泻。
为狂吟醉舞，毋失晋人风雅。
踏碎桥边杨柳影，不听渔樵闲话。
更欲举、空杯相谢。
北斗以南如此几，想吾曹、便是神仙也，问今夜，是何夜。
柳锁莺魂，花翻蝶梦，自知愁染潘郎。
轻衫未揽，犹将泪点偷藏。
念前事，怯流光。
早春窥、酥雨池塘。
向销凝里，梅开半面，情满徐妆。
风丝一寸柔肠。
曾在歌边惹恨，烛底萦香。
芳机瑞锦，如何未织鸳鸯。
人扶醉，月依墙。
是当初、谁敢疏狂。
把间言语，花房夜久，各自思量。
秀肌丰靥，韵多香足，绿匀红注。
翦取东风入金盘，断不买、临邛赋。
宫锦机中春富裕。
劝玉环休妒。
等得明朝酒消时，是闲澹、雍容处。
故人溪上，挂愁无奈，烟梢月树。
一涓春水点黄昏，便没顿、相思处。
曾把芳心深相许。
故梦劳诗苦。
闻说东风亦多情，被竹外、香留住。
杏烟娇湿鬓。
过杜若汀洲，楚衣香润。
回头翠楼近。
指鸳鸯沙上，暗藏春恨。
归鞭隐隐。
便不念、芳盟未稳。
自箫声、吹落云东，再数故园花信。
谁问。
听歌窗罅，倚月钩阑，旧家轻俊。
芳心一寸。
相思后，总灰尽。
奈春风多事，吹花摇柳，也把幽情唤醒。
对南溪、桃萼翻红，又成瘦损。
馆娃春睡起。
为发妆酒暖，脸霞轻腻。
冰霜一生里。
厌从来冷澹，粉腮重洗。
胭脂暗试。
便无限、芳秾气味。
向黄昏、竹外寒深，醉里为谁偷倚。
娇媚。
春风模样，霜月心肠，瘦来肌体。
孤香细细。
吹梦到，杏花底。
被高楼横管，一声惊断，却对南枝洒泪。
谩相思、桃叶桃根，旧家姊妹。
山月随人，翠苹分破秋山影。
钓船归尽。
桥外诗心迥。
多少荷花，不盖鸳鸯冷。
西风定。
可怜潘鬓。
偏浸秦台镜。
蕙花老尽离骚句。
绿染遍、江头树。
日午酒消听骤雨。
青榆钱小，碧苔钱古。
难买东君住。
官河不碍遗鞭路。
被芳草、将愁去。
多定红楼帘影暮。
兰灯初上，夜香初炷。
犹自听鹦鹉。
不见东山月露香。
姚家借得小芬芳。
乱莺随趁过宫墙。
香珀碾花娇有意，绿茸绣叶涩无光。
御封春酒几时尝。
二月东风吹客袂。
苏小门前，杨柳如腰细。
胡蝶识人游冶地。
旧曾来处花开未。
几夜湖山生梦寐。
评泊寻芳，只怕春寒里。
今岁清明逢上巳。
相思先到溅裙水。
草脚青回细腻，柳梢绿转条苗。
旧游重到合魂销。
棹横春水渡，人凭赤兰桥。
归梦有时曾见，新愁未肯相饶。
酒香红被夜迢迢。
莫交无用月，来照可怜宵。
倦客如今老矣，旧时不奈春何。
几曾湖上不经过。
看花南陌醉，驻马翠楼歌。
远眼愁随芳草，湘裙忆著春罗。
枉教装得旧时多。
向来箫鼓地，犹见柳婆娑。
愁与西风应有约，年年同赴清秋。
旧游帘幕记扬州。
一灯人著梦，双燕月当楼。
罗带鸳鸯尘暗澹，更须整顿风流。
天涯万一见温柔。
瘦应因此瘦，羞亦为郎羞。
花隔东垣，咏燕台秀句，结带谋欢。
匆匆旧盟，有限飞梦重关。
南塘夜月，照湘琴、别鹤孤鸾。
天便遣、消愁易长，春衣常恁香寒。
唐昌故宫何许，顿翦霞裁雾，摆落尘缘。
一声步虚，婉婉云驻天坛。
凄凉故里，想香车、不到人间。
羞再见、东阳带眼，教人依旧思凡。
红尘飞不到处。
此地知无暑。
乱竹分幽径，虚堂中、自回互。
阴壑生暗雾。
飞泉注。
气入闲尊俎。
快风度。
齐宫楚榭，如今空锁烟树。
何人伴我，梦赋雪车冰柱。
惟有蝉声助冷语。
惊寤。
飞云来献凉雨。
洛神一醉未醒。
俯鉴窥红影。
万绿森相卫，西风静、不放冷。
侵晓鸥梦稳。
非尘境。
棹月香千顷。
锦机靓。
亭亭不语，多应嗔赋玉井。
西湖游子，惯识雨愁烟恨。
只恐吴娃暗折赠。
耿耿。
柔丝容易萦损。
晕粉就妆镜。
掩金闺、彩丝未整。
趁无人、学指鸳鸯颈。
恨谁踏、藓花径。
一梦蒲香葵冷。
堕银瓶、脆绳挂井。
扇底并团圆影。
只此是、沈郎病。
秋是愁乡。
自锦瑟断弦，有泪如江。
平生花里活，奈旧梦难忘。
蓝桥云树正绿，料抱月、几夜眠香。
河汉阻，但凤音传恨，阑影敲凉。
新妆。
莲娇试晓，梅瘦破春，因甚却扇临窗。
红巾衔翠翼，早弱水茫茫。
柔指各自未翦，问此去、莫负王昌。
芳信准，更敢寻、红杏西厢。
河深鹊冷，云高鸾远，水佩风裳缥缈。
却推离恨下人间，第一个、黄昏过了。
舟行有恨，愁来无限，去去长安渐杳。
应将巧思入相思，觉泪比、银湾较少。
暮草堆青云浸浦。
记匆匆、倦篙曾驻。
渔榔四起，沙鸥未落，怕愁沾诗句。
碧袖一声歌，石城怨、西风随去。
沧波荡晚，菰蒲弄秋，还重到、断魂处。
酒易醒，思正苦。
想空山、桂香悬树。
三年梦冷，孤吟意短，屡烟钟津鼓。
屐齿厌登临，移橙后、几番凉雨。
潘郎渐老，风流顿减，闲居未赋。
雨入愁边，翠树晚，无人风叶如翦。
竹尾通凉，却怕小帘低卷。
孤坐便怯诗慳，念后赏、旧曾题遍。
更暗尘、偷锁鸾影，心事屡羞团扇。
卖花门馆生秋草，怅弓弯、几时重见。
前欢尽属风流梦，天共朱楼远。
闻道秀骨病多，难自任、从来恩怨。
料也和、前度金笼鹦鹉，说人情浅。
阔甚吴天，顿放得、江南离绪多少。
一雨为秋，凉气小窗先到。
轻梦听彻风蒲，又散入、楚空清晓。
问世间、愁在何处，不离澹烟衰草。
簟纹独浸芙蓉影，想凄凄、欠郎偎抱。
即今卧得云衣冷，山月仍相照。
方悔翠袖，易分难聚，有玉香花笑。
待雁来、先寄新词归去，且教知道。
秋江带雨，寒沙萦水，人瞰画阁愁独。
烟蓑散响惊诗思，还被乱鸥飞去，秀句难续。
冷眼尽归图画上，认隔岸、微茫云屋。
想半属、渔市樵村，欲暮竞然竹。
须信风流未老，凭持酒、慰此凄凉心目。
一鞭南陌，几篙官渡，赖有歌眉舒绿。
只匆匆眺远，早觉闲愁挂乔木。
应难奈，故人天际，望彻淮山，相思无雁足。
醉月小红楼。
锦瑟箜篌。
夜来风雨晓来收。
几点落花饶柳絮，同为春愁。
寄信问晴鸥。
谁在芳洲。
绿波宁处有兰舟。
独对旧时携手地，情思悠悠。
晚雨未摧宫树，可怜闲叶，犹抱凉蝉。
短景归秋，吟思又接愁边。
漏初长、梦魂难禁，人渐老、风月俱寒。
想幽欢。
土花庭甃，虫网阑干。
无端。
啼蛄搅夜，恨随团扇，苦近秋莲。
一笛当楼，谢娘悬泪立风前。
故园晚、强留诗酒，新雁远、不致寒暄。
隔苍烟。
楚香罗袖，谁伴婵娟。
犀纹隐隐莺黄嫩，篱落翠深偷见。
细雨重移，新霜试摘，佳处一年秋晚。
荆江未远。
想橘友荒凉，木奴嗟怨。
就说风流，草泥来趁蟹螯健。
并刀寒映素手，醉魂沉夜饮，曾倩排遣。
沆瀣含酸，金罂裹玉，蔌蔌吴盐轻点。
瑶姬齿软。
待惜取团圆，莫教分散。
入手温存，帕罗香自满。
楚梦吹成树外云。
乍雁影斜分。
黄花心事一帘尘。
但频忆、小腰身。
今宵素壁冰弦冷，怕弹断、沈郎魂。
秋衣因甚满愁痕。
是干预、几黄昏。
独卧秋窗桂未香。
怕雨点飘凉。
玉人只在楚云傍。
也著泪、过昏黄。
西风今夜梧桐冷，断无梦、到鸳鸯。
秋钲二十五声长。
请各自，奈思量。
好领青衫，全不向、诗书中得。
还也费、区区造物，许多心力。
未暇买田清颍尾，尚须索米长安陌。
有当时、黄卷满前头，多渐德。
思往事，嗟儿剧。
怜牛后，怀鸡肋。
奈棱棱虎豹，九重九隔。
三径就荒秋自好，一钱不直贫相逼。
对黄花、常待不吟诗，诗成癖。
吴梅初试涧谷春。
夜幽幽、江雁叫云。
人正在、孤窗底，被秾愁、醺破醉魂。
雨窗只剩残灯影，伴罗衣、无限泪痕。
瘦骨怕、红绵冷，说午时、斗帐夜分。
黄花惊破九日愁。
正寒城、风雨怨秋。
愁便是、秋心也，又随人、来到画楼。
因缘幸自天安顿，更题红、不禁御沟。
待写与、相思话，为怕奴、憔悴且休。
香剥酥痕，自昨夜、春愁醒。
高情寄、冰桥雪岭。
试约黄昏，便不误、黄昏信。
人静。
倩娇娥、留连秀影。
吟鬓簪香，已断了、多情病。
年年待、将春管领。
镂月描云，不枉了、闲心性。
谩听。
谁敢把、红儿比并。
夜寒幽梦飞来，小梅影下东风晓。
蝶魂未冷，吾身良是，悠然一笑。
竹杖敲苔，布鞋踏冻，岁常先到。
傍苍林却恨，储风养月，须我辈、新诗吊。
永以南枝为好。
怕从今、逢花渐老。
愁消秀句，寒回斗酒，春心多少。
之子逃空，伊人遁世，又还惊觉。
但归来对月，高情耿耿，寄白云杪。
梦回虚白初生，便凝冷月通窗户。
不知夜久，都无人见，玉妃起舞。
银界回天，琼田易地，晃然非故。
想儿童健意，生愁霁色，情频在、窥帘处。
一片樵林钓浦。
是天教、王维画取。
未如授简，先将高兴，收归妙句。
江路梅愁，灞陵人老，又骑驴去。
过章台，记得春风乍见，倚帘吹絮。
道人越布单衣，兴高爱学苏门啸。
有时也伴，四佳公子，五陵年少。
歌里眠香，酒酣喝月，壮怀无挠。
楚江南，每为神州未复，阑干静、慵登眺。
今日征夫在道。
敢辞劳、风沙短帽。
休吟稷穗，休寻乔木，独怜遗老。
同社诗囊，小窗针线，断肠秋早。
看归来，几许吴霜染鬓，验愁多少。
睡袖无端几折香。
有人丹脸可占霜。
半窗月印梅犹瘦，一律瓶笙夜正长。
情艳艳，酒狂狂。
小屏谁与画鸳鸯。
解衣恰恨敲金钏，惊起春风傍枕囊。
搭柳阑干倚伫频。
杏帘胡蝶绣床春。
十年花骨东风泪，几点螺香素壁尘。
箫外月，梦中云。
秦楼楚殿可怜身。
新愁换尽风流性，偏恨鸳鸯不念人。
雁足无书古塞幽。
一程烟草一程愁。
帽檐尘重风吹野，帐角香销月满楼。
情思乱，梦魂浮。
缃裙多忆敝貂裘。
官河水静阑干暖，徙倚斜阳怨晚秋。
涵秋寒渚，染霜丹树。
尚依稀，是来时、梦中行路。
时节正思家，远道仍怀古。
更对著、满城风雨。
黄花无数。
碧云欲暮。
美人兮，美人兮、未知何处。
独自卷帘栊，谁为开尊俎。
恨不得、御风归去。
疏云萦碧岫。
带晚日摇光，半江寒皱。
越溪近远，空频向、过雁风边回首。
酸心一缕。
念水北、寻芳归后。
轻醉醒、堤月笼沙，鞍松宝轮飞骤。
秦楼屡约芳春，记扇背题诗，帕罗沾酒。
瘦愁易就。
因惊断、梦里桃源难又。
临风话旧。
想日暮、梅花孤瘦。
还静倚、修竹相思，盈盈翠袖。
秦客当楼泣凤箫。
宫衣香断，不见纤腰。
隔年心事又今宵。
折尽冰弦，何用鸾胶。
些子轻魂几度销。
兰骚蕙些，无计重招。
东窗一段月华娇。
也带春愁，飞上梅梢。
鸳鸯意惬。
空分付、有情眉睫。
齐家莲子黄金叶。
争比秋苔，靴凤几番蹑。
墙阴月白花重叠。
匆匆软语屡惊怯。
宫香锦字将盈箧。
雨长新寒，今夜梦魂接。
江痕妥贴。
日光熨动黄金叶。
阑干直下愁相接。
一朵红莲，飞上越人楫。
鲤鱼波上丁宁切。
诗筒如线不曾别。
明年好个春风客。
五鹗交飞，身在玉皇阙。
神仙无皋泽。
琼裾珠佩，卷下尘陌。
秀骨依依，误向山中，得与相识。
溪岸侧。
倚高情、自锁烟翠，时点空碧。
念香襟沾恨，酥手翦愁，今后梦魂隔。
相思暗惊清吟客。
想玉照堂前、树三百。
雁翅霜轻，凤羽寒深，谁护春色。
诗鬓白。
总多因、水村携酒，烟墅留屐。
更时带、明月同来，与花为表德。
翦柳章台，问梅东阁，醉中携手初归。
逗香帘下，璀璨镂金衣。
正依约、冰丝射眼，更荏苒、蟾玉四飞。
轻尘外，双鸳细蹙，谁赋洛滨妃。
霏霏。
红雾绕，步摇共鬓影，吹入花围。
管弦将散，人静烛笼稀。
泥私语、香樱乍破，怕夜寒、罗袜先知。
归来也，相偎未肯入重帏。
碧云阙处无多雨，愁与去帆俱远。
倒苇沙闲，枯兰溆冷，寥落寒江秋晚。
楼阴纵览。
正魂怯清吟，病多依黯。
怕挹西风，袖罗香自去年减。
风流江左久客，旧游得意处，朱帘曾卷。
载酒春情，吹箫夜约，犹忆玉娇香软。
尘栖故苑，叹璧月空檐，梦云飞观。
送绝征鸿，楚峰烟数点。
丛幽一笑东篱晓，霜华又随香冷。
晕色黄娇，低枝翠婉，来趁登高佳景。
谁偏管领。
是彭泽归来，未荒三径。
最惬清觞，道家标致自风韵。
南山依旧翠倚，采花无限思，西风吹醒。
万蕊金寒，三秋梦好，曾记餐英清咏。
斓斑泪沁。
怕节去蜂愁，雨荒烟暝。
明日重阳，为谁簪短鬓。
晚云知有关山念，澄霄卷开清霁。
素景分中，冰盘正溢，何啻婵娟千里。
危阑静倚。
正玉管吹凉，翠觞留醉。
记约清吟，锦袍初唤醉魂起。
孤光天地共影，浩歌谁与舞，凄凉风味。
古驿烟寒，幽垣梦冷，应念秦楼十二。
归心对此。
想斗插天南，雁横辽水。
试问姮娥，有谁能为寄。
几双海燕来金屋。
春满离宫三十六。
春风翦草碧纤纤，春雨浥花红扑扑。
卫姬郑女腰如束。
齐唱阳春新制曲。
曲终移宴起笙箫，花下晚寒生翠谷。
燕脂染出春风锦。
生怕黄昏人有恨。
雨难揩泪玉环娇，烟不遮愁红袖冷。
醉魂吹断香魂静。
拂拂翠眉羞带粉。
最怜新燕识风流，只为春寒消瘦损。
多时不踏章台路。
依旧东风芳草渡。
莺声唤起水边情，日影炙开花上雾。
谢娘不信佳期误。
认得马嘶迎绣户。
今宵翠被不春寒，只恐香秾春又去。
春烟澹澹生春水。
曾记芳洲兰棹舣。
岸花香到舞衣边，汀草色分歌扇底。
棹沈云去情千里。
愁压双鸳飞不起。
十年春事十年心，怕说湔裙当日事。
唤起一襟凉思，未成晚雨，先做秋阴。
楚客悲残，谁解此意登临。
古台荒、断霞斜照，新梦黯、微月疏砧。
总难禁。
尽将幽恨，分付孤斟。
从今。
倦看青镜，既迟勋业，可负烟林。
断梗无凭，岁华摇落又惊心。
想莼汀、水云愁凝，闲蕙帐、猿鹤悲吟。
信沈沈。
故园归计，休更侵寻。
俱是洛阳年少客，才华迥出天真。
青衫惯拂软红尘。
酒狂因月舞，诗俊为梅新。
寄语长安风月道，莺花缓作青春。
披风沐露问前津。
客中春不当，归去倍还人。
风月生来人世，梦魂飞堕仙津。
青春日日醉芳尘。
一鞭花陌晓，双桨柳桥春。
前度诗留醉袖，昨宵香浥罗巾。
小姬飞燕是前身。
歌随流水咽，眉学远山颦。
梦湘云，吟湘月，吊湘灵。
有谁见、罗袜尘生。
凌波步弱，背人羞整六铢轻。
娉娉袅袅，晕娇黄、玉色轻明。
香心静，波心冷，琴心怨，客心惊。
怕佩解、却返瑶京。
杯擎清露，醉春兰友与梅兄。
苍烟万顷，断肠是、雪冷江清。
念瑶姬，翻瑶佩，下瑶池。
冷香梦、吹上南枝。
罗浮梦杳，忆曾清晓见仙姿。
天寒翠袖，可怜是、倚竹依依。
溪痕浅，云痕冻，月痕澹，粉痕微。
江楼怨、一笛休吹。
芳音待寄，玉堂烟驿两凄迷。
新愁万斛，为春瘦、却怕春知。
楚宫闲，金成屋，玉为阑。
断云梦、容易惊残。
骊歌几叠，至今愁思怯阳关。
清音恨阻，抱哀筝、知为谁弹。
年华晚，月华冷，霜华重，鬓华斑。
也须念、间损雕鞍。
斜缄小字，锦江三十六鳞寒。
此情天阔，正梅信、笛里关山。
云唤阴来鸠唤雨。
谢了江梅，可踏江头路。
拚却一番花信阻。
不成日日春寒去。
见说东风桃叶渡。
岸隔青山，依旧修眉妩。
归雁不如筝上柱。
一行常见相思苦。
岩室归来非待聘。
渺渺千崖，漠漠江千顷。
明月清风休弄影。
只愁踏破苍苔径。
摘取香芝医鹤病。
正要癯仙，相伴清闲性。
朝市不闻心耳静。
一声长啸烟霞冷。
西子湖边眉翠妩。
魂冷孤山，谁是风烟主。
相唤吟诗天欲雨。
嫩凉不隔鸥飞处。
移下天孙云锦渚。
翠盖牵风，绰约凌波女。
清约已成君记取。
月明夜半鱼龙舞。
月冷霜袍拥。
见一枝、年华又晚，粉愁香冻。
云隔溪桥人不度，的白乐春心未纵。
清影怕、寒波摇动。
更没纤毫尘俗态，倚高情、预得春风宠。
沈冻蝶，挂么凤。
一杯正要吴姬捧。
想见那、柔酥弄白，暗香偷送。
回首罗浮今在否，寂寞烟迷翠拢。
又争奈、桓伊三弄。
开遍西湖春意烂，算群花、正作江山梦。
吟思怯，暮云重。
歌音凄怨。
是几度诉春，春都不管。
感绿惊红，颦烟啼月，长是为春消黯。
玉骨瘦无一把，粉泪愁多千点。
可怜损，任尘侵粉蠹，舞裙歌扇。
转盼。
尘梦断。
峡里云归，空想春风面。
燕子楼空，玉台妆冷，湖外翠峰眉浅。
绮陌断魂名在，宝箧返魂香远。
此情苦，问落花流水，何时重见。
凉云归去。
再约著，晚来西楼风雨。
水静帘阴，鸥闲菰影，秋到露汀烟浦。
试省唤回幽恨，尽是愁边新句。
倦登眺，动悲凉还在，残蝉吟处。
凄楚。
空见说，香锁雾扃，心似秋莲苦。
宝瑟弹冰，玉台窥月，浅澹可怜偷聚。
几时翠沟题叶，无复绣帘吹絮。
鬓华晚，念庾郎情在，风流谁与。
春风吹绿湖边草。
春光依旧湖边道。
玉勒锦障泥。
少年游冶时。
烟明花似绣。
且醉旗亭酒。
斜日照花西。
归鸦花外啼。
红云半压秋波碧。
艳妆泣露娇啼色。
佳梦入仙城。
风流石曼卿。
宫袍呼醉醒。
休卷西风锦。
明日粉香残。
六朝烟水寒。
何须急管吹云暝。
高寒滟滟开金饼。
今夕不登楼。
一年空过秋。
桂花香雾冷。
梧叶西风影。
客醉倚河桥。
清光愁玉箫。
云娇雪嫩羞相倚。
凌波共酌春风醉。
的白乐玉台寒。
肯教金盏单。
只疑双蝶梦。
翠袖和香拥。
香外有鸳鸯。
风流烟水乡。
平生似欠西湖债。
每拼了、金貂解。
妩媚烟云多变态。
雕鞍来处，画船归去，花柳春风隘。
玉京相接蓬壶界。
入画遥山翠分黛。
苏小不来时节改。
一堤风月，六桥烟水，鹭约鸥盟在。
钩帘翠湿。
寒江上、雨晴风急。
乱峰低处明残日。
雁字成行，写破暮天碧。
故人天外长为客。
倚阑一望情何极。
新来得个归消息。
去棹回舟，数过几千双。
碧藓封枝，点寒英、疏疏玉清冰洁。
梦忆旧家，春与新恩，曾映寿阳妆额。
绿裙青袂南邻伴，应怪我、精神都别。
恨衰晚，春风意思，顿成羞怯。
犹念横斜性格。
恼和靖吟魂，自来清绝。
斜傍劲松，偷倚修篁，总是岁寒相识。
绿阴结子当时意，到如今、芳心消歇。
小桥夜，清愁倦陪澹月。
一棹莫愁烟艇。
飞破玉壶清影。
水溅粉绡寒。
渺云鬟。
不肯凌波微步。
却载春愁归去。
风澹楚魂惊。
隔瑶京。
远山学得修眉翠。
看眉展、春愁无际。
雨痕半湿东风外。
不管梨花有泪。
西园路、青鞋暗记。
怕行入、秋千径里。
一春多少相思意。
说与新来燕子。
花凝露湿燕脂透。
是彩笔、丹青染就。
粉绡帕入班姬手。
舒卷清寒时候。
春禽静、来窥晴昼。
问冷落、芳心知否。
不愁院宇东风骤。
日日娇红如旧。
玉坛消息春寒浅。
露红玉、娇生靓艳。
小怜鬓湿燕脂染。
只隔粉墙相见。
花阴外、故宫梦远。
想未识、莺莺燕燕。
飘零翠径红千点。
桃李春风已晚。
拥红妆，翻翠盖，花影暗南浦。
波面澄霞，兰艇采香去。
有人水溅红裙，相招晚醉，正月上、凉生风露。
两凝伫。
别后歌断云间，娇姿黯无语。
魂梦西风，端的此心苦。
遥想芳脸轻颦，凌波微步，镇输与、沙边鸥鹭。
一窗闲，孤烬冷，独自个春睡。
绣被熏香，不似旧风味。
静听滴滴檐声，惊愁搅梦，更不管、庾郎心碎。
念芳意。
一并十日春寒，梅花煞憔悴。
懒做新词，春在可怜里。
几时挑菜踏青，云沈雨断，尽分付、楚天之外。
绿丛篱菊点娇黄。
过重阳。
转愁伤。
风急天高，归雁不成行。
此去郎边知近远，秋水阔，碧天长。
郎心如妾妾如郎。
两离肠。
一思量。
春到春愁，秋色亦凄凉。
近得新词知怨妾，无处诉，泣兰房。
野泉春吐芽，泥湿随飞燕。
碧涧一杯羹，夜韭无人翦。
玉钗和露香，鹅管随春软。
野意重殷勤，持以君王献。
芙蓉羞粉香，倚竹窥烟霁。
眼带楚波寒，骨艳春风醉。
谁传侧帽情，想解遗鞭意。
红叶可怜秋，不寄相思字。
蓬莱一捻云，彻骨龙涎染。
风味韵而芳，笑语柔而婉。
花娇绿鬓寒，酒凝清歌怨。
翠幄已烟秾，银烛重休翦。
春笼云润香，露湿青蛟瘦。
偷学汉宫妆，舞彻霓裳后。
酥胸紫领巾，冰翦柔荑手。
有意入罗囊，不肯成春酒。
飞花澹澹风，破暖疏疏雨。
香润玉阶尘，翠湿纱窗雾。
钿筝离雁行，宝箧留钗股。
惟有凤楼魂，夜夜江南路。
香惊楚驿寒，瘦倚湘筠暮。
一笛已黄昏，片月尤清楚。
沈沈冰玉魂，漠漠烟云浦。
酸泪不成弹，又向春心聚。
露条烟叶。
惹长亭旧恨，几番风月。
爱细缕、先窣轻黄，渐拂水藏鸦，翠阴相接。
纤软风流，眉黛浅、三眠初歇。
奈年华又晚，萦绊游蜂，絮飞晴雪。
依依灞桥怨别。
正千丝万绪，难禁愁绝。
怅岁久、应长新条，念曾系花骢，屡停兰楫。
弄影摇晴，恨闲损、春风时节。
隔邮亭，故人望断，舞腰瘦怯。
别浦潮平，远村帆落烟江冷。
征鸿相唤著行飞，不耐霜风紧。
雪意垂垂未定。
正惨惨、云横冻影。
酒醒情绪，日晚登临，凄凉谁问。
行乐京华，软红不断香尘喷。
试将心事卜归期，终是无凭准。
寥落年华将尽。
误玉人、高楼凝恨。
第一休负，西子湖边，江梅春信。
栖乌惊。
隔窗月色寒于冰。
寒于冰。
澹移梅影，冷印疏棂。
幽香未觉魂先清。
无端勾起相思情。
相思情。
恼人无睡，直到天明。
歌声间。
兰舟只隔芙蓉湾。
芙蓉湾。
扇摇波影，风卷云鬟。
余音袅袅留余欢。
双鸳飞处传情难。
传情难。
曲终人去，愁寄湖山。
春蒲雨湿。
燕子低飞急。
云压前山群翠失。
烟水满湖轻碧。
小莲相见湾头。
清寒不到青楼。
请上琵琶弦索，今朝破得春愁。
玉箫闲，清韵咽。
人倚画阑愁绝。
云恼月，月羞云。
半溪梅影昏。
恨春风，萧散后。
夜夜数残更漏。
情悄悄，思依依。
天寒一雁飞。
玉洁生英，冰清孕秀，一枝天地春早。
素盟江国芳寒，旧约汉宫梦晓。
溪桥独步，看洒落、仙人风表。
似妙句、何逊扬州，最惜细吟清峭。
香暗度、照影波渺。
春暗寄、付情云杳。
爱随青女横陈，更怜素娥窈窕。
调羹雅意，好赞助、清时廊庙。
羡韵高、只有松筠，共结岁寒难老。
烧色回青，冰痕绽白，娇云先酿酥雨。
纵寒不压葭尘，应时已鞭黛土。
东君入夜，怕预恼、诗边心绪。
意转新，无奈吟魂，醉里已题春句。
香梦醒、几花暗吐。
绿睡起，几丝偷舞。
酒醅清惜重斟，菜甲嫩怜细缕。
玉纤彩胜，愿岁岁、春风相遇。
要等得、明日新晴，第一待寻芳去。
袅袅天风响珮环。
鹊桥有女夜乘鸾。
也恨别多相见少，似人间。
银浦无声云路渺，金风有信玉机闲。
生怕河梁分袂处，晓光寒。
遮坐银屏度水沈。
障风罗幕皱泥金。
日迟宫院静愔愔。
繁杏半窥红日薄，小怜低唱绿窗深。
试拈犀官写春心。
魂是湘云骨是兰。
春风冰玉注芳颜。
谁招仙子在人间。
溅水裙儿香雾皱，唾花衫子碧云寒。
洞箫声绝却骖鸾。
偷得韩香惜未烧。
吹箫人在月明桥。
草芳似待玉骢骄。
吹絮绣帘春澹澹，隔香罗帐夜迢迢。
楚魂须著楚词招。
一色烟云澹不消。
两峰眉黛为谁娇。
春寒犹占木兰桡。
燕子似甘愁寂寞，海棠未肯醉妖娆。
小园嫩约尚萧条。
凤箫咽。
花底寒轻夜月。
兰堂静，香雾翠深，曾与瑶姬恨轻别。
罗巾泪暗叠。
情入歌声怨切。
殷勤意，欲去又留，柳色和愁为重折。
十年迥凄绝。
念髻怯瑶簪，衣褪香雪。
双鳞不渡烟江阔。
自春来人见，水边花外，羞倚东风翠袖怯。
正愁恨时节。
南陌。
阻金勒。
甚望断青禽，难倩红叶。
春愁欲解丁香结。
整新欢罗带，旧香宫箧。
凄凉风景，待见了，尽向说。
洒虚阁。
幂幂天垂似幕。
春寒峭，吹断万丝，湿影和烟暗帘箔。
清愁晚来觉。
佳景愔愔过却。
芳郊外，莺恨燕愁，不管秋千冷红索。
行云楚台约。
念今古凝情，朝暮如昨。
啼红湿翠春情薄。
谩一犁江上，半篙堤外，勾引轻阴趁暮角。
正孤绪寂寞。
斑驳。
止还作。
听点点檐声，沈沈春酌。
只愁入夜东风恶。
怕催教花放，趁将花落。
冥冥烟草，梦正远，恨怎托。
旧家心绪如云，乍舒乍卷初无定。
西郊载雨，东城隔雾，还开晴景。
爱恼花阴，喜移月地，朦胧清影。
任无心有意，溶溶曳曳，萧散处、有谁问。
朝暮如今难准。
枉教他、惜春人恨。
远峰依旧，前踪何在，有时愁凝。
此兴飘然，不妨吹断，一川轻暝。
待良宵，再入高唐梦里，觅巫阳信。
夜来曾跨青虬，海风袅袅吹襟袖。
蓬莱误入，群仙争问，刘郎安否。
玉尘冰壶，日庭星角，孕成奇秀。
看丹分宝鼎，箓传秘箧，闻重寄、长生酒。
归梦惊回晓漏。
正长庚、辉躔南斗。
祥开华旦，菊香秋杪，枨黄霜后。
笔扫龙蛇，句裁螭锦，俊才谁右。
看功勋绣衮，家声再振，数千龄寿。
壶天不夜，宝炷生香，光风荡摇金碧。
月滟冰痕，花外峭寒无力。
歌传翠帘尽卷，误惊回、瑶台仙迹。
禁漏促，拼千金一刻，未酬佳夕。
卷地香尘不断，最得意、输他五陵狂客。
楚柳吴梅，无限眼边春色。
鲛绡暗中寄与，待重寻、行云消息。
乍醉醒，怕南楼、吹断晓笛。
银湾初霁暮雨。
鹊赴秋期去。
浅月窥清夜，凉生一天风露。
纤巧云暗度。
河桥路。
缥缈乘鸾女。
正容与。
西厢旧约，玉娇谁见私语。
柔情不尽，好似冰绡云缕。
回首天涯又怨阻。
无语。
西风魂断机杼。
入手西风意已羞。
不须玉斧为重修。
扑萤凉夜沈沈月，障面清歌澹澹秋。
休弃置，且迟留。
可怜又向箧中收。
莫教暗损乘鸾女，汉殿凄凉万古愁。
写出梨花雨后晴。
凝脂洗尽见天真。
春从翠髻堆边见，娇自红绡脱处生。
天宝梦，马嵬尘。
断魂无复到华清。
恰如伫立东风里，犹听霓裳羯鼓声。
有约湖山却解襟。
昼眠占得一庭深。
树边风色寒滋味，愁里年华雁信音。
惊楚梦，听瑶琴。
黄花尚可伴孤斟。
断云万一成疏雨，却向湖边看晚阴。
翦翠衫儿稳四停。
最怜一曲凤箫吟。
同心罗帕轻藏素，合字香囊半影金。
春思悄，昼窗深。
谁能拘束少年心。
莺来惊碎风流胆，踏动樱桃叶底铃。
不肯楼边著画船。
载将诗酒入风烟。
浪花溅白疑飞鹭，荷芰藏红似小莲。
醒醉梦，唤吟仙。
先秋一叶莫惊蝉。
白云乡里温柔远，结得清凉世界缘。
白玉楼台知几重。
夜来望断广寒宫。
一分乍阙婵娟影，二八尤宜冰雪容。
云鬓露，玉钗风。
水晶帘幕正玲珑。
殷勤再为天香醉，可惜清光付晓钟。
浅晕修蛾，脆痕红粉，犹记窥户。
香断帘空，尘生砌冷，谁唤青鸾舞。
春风花信，秋宵月约，历历此心曾许。
衔芳恨、千年怨结，玉骨未应成土。
木兰艇子，莫愁何在，谩系寒江烟树。
事逐云沈，情随佩冷，短梦分今古。
一杯遥夜，孤光难晓，多少碎人肠处。
空凄黯、西风细雨，尽吹泪去。
水外轻阴，做弄得飞云，吹断晴絮。
驻马桥西，还系旧时芳树。
不见翠陌寻春，每问著、小桃无语。
恨燕莺、不识闲情，却隔乱红飞去。
少年曾识春风意，到如今、怨怀难诉。
魂惊冉冉江南远，烟草愁如许。
此意待写翠笺，奈断肠、都无新句。
问甚时、舞凤歌鸾，花里再看仙侣。
香波半窣深深院。
正日上、花阴浅。
青丝不动玉钩闲，看翠额、轻笼葱茜。
莺声似隔，篆醒微度，爱横影、参差满。
那回低挂朱阑畔。
念闲损、无人卷。
窥春偷倚不胜情，仿佛见、如花娇面。
纤柔缓揭，瞥然飞去，不似春风燕。
藤筠巧织花纹细。
称稳步、如流水。
踏青陌上雨初晴，嫌怕湿、文鸳双履。
要人送上，逢花须住，才过处、香风起。
裙儿挂在帘儿底。
更不把、窗儿闭。
红红白白族花枝，恰称得、寻春芳意。
归来时晚，纱笼引道，扶下人微醉。
春云粉色。
春水和云湿。
试问西湖杨柳，东风外、几丝碧。
望极。
连翠陌。
兰桡双桨急。
欲访莫愁何处，旗亭在、画桥侧。
炉烟浥浥。
花露蒸沈液。
不用宝钗翻炷，闲窗下、袅轻碧。
醉拍。
罗袖惜。
春风偷染得。
占取风流声价，韩郎是、旧相识。
霜清水碧。
冷浸红云湿。
休说季伦锦帐，山南岸、更花密。
露滴。
空翠幂。
两峰开霁色。
不为秾妆一醉，西风帽、为谁侧。
轻云终被断云留。
不肯放春愁。
翠楼旧倚，粉墙重见，歌酒风流。
今朝毕竟吟情澹，芳意未全酬。
东风向晚，莺花有意，吹转船头。
屈指数春来，弹指惊春去。
檐外蛛丝纲落花，也要留春住。
几日喜春晴，几夜愁春雨。
十二雕窗六曲屏，题遍伤春句。
小舫半帘山色，断桥两岸秋阴。
芙蓉消息已愁深。
红染云机翠锦。
几度烟波共酌，半生风月关心。
飞来鸥鹭是知音。
一笑歌边醉醒。
天外青鸾，几时常向人间住。
断歌零舞。
月上桐阴暮。
憔悴潘郎，不解为花主。
知何处。
梦云愁雨。
怕向西楼去。
钓月篷闲，载诗却向旗亭醉。
翠蒲阴外。
莫放双鸥起。
水佩仙裳，洒落烟云意。
来相试。
玉绡新制。
要写蓬壶记。
水减堤痕，秋生屐齿。
瘦筇唤起登高意。
翠烟微冷梦凄凉，黄花香晚人憔悴。
怀古风流，悲秋情味。
紫萸劝入旗亭醉。
玉人相见说新愁，可怜又湿西风泪。
花染烟香，柳摇风翠。
春工写出清明意。
翠湾还趁画船开，粉墙到处骄骢系。
歌唤红裙，酒招青旆，吟情又许春风醉。
何妨日日烂芳游，今宵先向西城睡。
碧梧偷恋小窗阴。
恨芭蕉、不展寸心。
暗语近、阳台远，奈秋宵、砧断漏沈。
月明欲教吹箫去。
隔骖鸾、空留怨音。
从此是、天涯阻，这一场、愁梦更深。
卷帘日日恨春阴。
寒食新晴。
马蹄只向南山去，长桥爱、花柳多情。
红外风娇日暖，翠边水秀山明。
杜郎歌酒过平生。
到处蓬瀛。
醉魂不入重城晚，秾欢寄、桃叶桃根。
绣被嫩寒清晓，莺声唤醒春酲。
粉娇曾隔翠帘看。
横玉声寒。
夜深不管柔荑冷，樱朱度、香喷云鬟。
霜月摇摇吹落，梅花簌簌惊残。
萧郎且放凤箫闲。
何处骖鸾。
静听三弄霓裳罢，魂飞断、愁里关山。
三十六宫天近，念奴却在人间。
直柱倚冰弦。
曾见胡儿马上弹。
却笑琵琶风韵古，溅溅。
想像湘妃水一帘。
塞恨曲中传。
两折琴丝费玉纤。
不似江南风月好，厌厌。
拍手齐看舞袖边。
轻痕浅晕。
偷染春风面。
恰似西施影儿现。
拟新妆、临槛一段天真，闲态度，长恁香娇玉软。
从今怀袖里，不暂相离，似笑如颦任舒卷。
顾芳容不老，只似如今，娇不语、无奈情深意远。
便雨隔云疏暂分携，也时展丹青，见伊一见。
翠拂晴波，烟垂古岸，灞桥春色。
斜带鸦啼，乱萦莺梦，愁丝如织。
为怜张绪风流，正瘦损、宫腰褪碧。
绽绾同心，留连不住，天涯行客。
春风吹碧，春云映绿，晓梦入芳裀。
软衬飞花，远连流水，一望隔香尘。
萋萋多少江南恨，翻忆翠罗裙。
冷落闲门，凄迷古道，烟雨正愁人。
西楼杨柳未胜烟。
寒峭落梅天。
东风渡头波晚，一棹木兰船。
花态度，酒因缘。
足春怜。
屏开山翠，雨怯云娇，尽付愁边。
翦水天风吹醉醒。
高楼外、冻云愁凝。
袖口香寒，歌喉春暖，不管雁边寒紧。
琼屑瑶花飞碎影。
应须待、玉田千顷。
小约梅英，教吟柳絮，春在绣红鸳锦。
击碎空明，沧浪晚、棹歌飞入。
西山外、紫霞吹断，赤尘无迹。
飞上冰轮凉世界，唤回天籁清肌骨。
看骊珠、影堕冷光斜，蛟龙窟。
长啸外，纶巾侧。
轻露下，纤絺湿。
听洞箫声在，卧虹阴北。
十万江妃留醉梦，二三沙鸟惊吟魄。
任天河、落尽玉杯空，东方白。
烟墅暝。
隔断仙源芳径。
雨歇花梢魂未醒。
湿红如有恨。
别后香车谁整。
怪得画桥春静。
碧涨平湖三十顷。
归云何处问。
断霞低映，小桥流水，一川平远。
柳影人家起炊烟，仿佛似、江南岸。
马上东风吹醉面。
问此情谁管。
花里清歌酒边情，问何日、重相见。
粉绡轻试，绿裙微褪，吴姬娇小。
一点清香著芳魂，便添起、春怀抱。
玉脸窥人舒浅笑。
寄此情天渺。
酒醒罗浮角声寒，正月挂、南枝晓。
玉清冰瘦，洗妆初见，春风头面。
等得黄昏月溪寒，爱顾影、临清浅。
历尽冰霜空羞怨。
怨粉香消减。
江北江南旧情多，奈笛里、关山远。
玉妃春醉，夜寒吹堕，江南风月。
一自情留馆娃宫，在竹外、尤清绝。
贪睡开迟风韵别。
向杏花休说。
角冷黄昏艳歌残，怕惊落、燕脂雪。
玉肌轻衬碧霞衣。
似争驾、翠鸾飞。
羞问武陵溪，笑女伴、东风醉时。
不飘红雨，不贪青子，冷澹却相宜。
春晚涌金池，问一片、将愁寄谁。
啼魄一天涯。
怨入芳华。
可怜零血染烟霞。
记得西风秋露冷，曾浼司花。
明月满窗纱。
倦客思家。
故宫春事与愁赊。
冉冉断魂招不得，翠冷红斜。
旆拂西风，客应星汉，行参玉节征鞍。
缓带轻裘，争看盛世衣冠。
吟倦西湖风月，去看北塞关山。
过离宫禾黍，故叠烟尘，有泪应弹。
文章俊伟，颖露囊锥，名动万里呼韩。
知素有、平戎手段，小试何难。
情寄吴梅香冷，梦随陇雁霜寒。
立勋未晚，归来依旧，酒社诗坛。
一枝苍玉冷。
爱露节霜根，从来孤劲。
提携远尘境。
自清癯骨力，岁寒心性。
登临助兴。
甚偏与，芒鞋相称。
笑葛洪、陂外腾飞，渺渺水闲烟迥。
寻胜。
拨开林影，斩破苔痕，缓支幽径。
分云度岭。
待随处、问梅信。
任香挑村醑，寒拖夜月，识尽江山好景。
扣禅关拗折，归来万缘自静。
席次韵江水自石纽，灌口怒腾辉。
便如黑水北出，迤逦到三危。
百尺长虹夭矫，两岸苍龙偃蹇，翠碧互因依。
古树百夫长，修竹万竿旗。
画堂开，风与月，巧相随。
史君领客行乐，旌纛立披披。
慨想二江遗迹，更起三闾忠愤，此日最为宜。
推本美功意，禹甸六章诗。
万里蜀山险，难似上青天。
谁知间有、人心之险甚山川。
赖得皇华星使，满载春风和气，来自鉴湖边。
要识方寸地，四十万云烟。
佩珑璁，冠昱火龠，组蝉聊。
眼前富贵余事，所乐不存焉。
闻道汉家子政，博考兰台载籍，胸次著千年。
会有太一老，同结海山缘。
万人遮道，拨不断、争挽房湖逐客。
臣罪既盈应九死，全荷君王矜恻。
况是当年，曾将愚技，十字街头立。
恩波浩荡，孤忠未报涓滴。
世事应若穿杨，一弦不到，前发皆虚的。
自判此生元有分，不管筮违龟食。
靴帽丛中，渔樵席上，无入非吾得。
倚湖一笑，夜深群动皆息。
九十秋光三十八，新居初度称觞。
青衫彩服列郎娘。
孙枝无处著，犹欠两东床。
尽是当年亲手种，如今满院芬芳。
只凭方寸答苍苍。
个中无尽藏，谁弱又谁强。
细雨斜风驱晓瘴，绰开坦坦长途。
膏车秣马问程初。
梅梢迎候骑，雁影度平芜。
行己不论官小大，穷探不间精粗。
只从厚处作去声规模。
简编迂事业，屋漏拙功夫。
世界要扶助，人物载耆英。
茫茫四海，谁识今代有厖臣。
万顷青湖佳气，一片紫岩心事，天付与斯人。
耸耸铁冠吏，表表白云卿。
海沮漳，城汉郢，宅峨岷。
规摹妙处，胸次纳纳几沧瀛。
未说令公二纪，先看武公百岁，年与学俱新。
星弁百僚准。
天宇四时春。
万里载浮名。
忆昔从容下帝京。
冉冉七年如昨梦，分明。
赢得存存夜气清。
谁使滥专城。
有罪当诛尚薄刑。
细数当时同省士，皆卿。
落落韵阳独九龄。
冬至子之半，玉管罅微阳。
壶中别有天地，转觉日增长。
一样金章紫服，一样朱颜绿发，翁季俨相望。
翁是修何行，未已且方将。
玉生烟，兰竞秀，彩成行，翁无他智，只把一念答苍苍。
今日列城桃李，他日八荒雨露，都是乃翁庄。
要数义方训，不说窦家郎。
尚忆去年称寿日，彩衣犹带天香。
今年还见雁成行。
两头娘子拜，笑领伯仁觞。
知是几年培植底，如今满院芬芳。
只凭方寸答苍苍。
春风来不断，点缀艳阳妆。
曾向君王说，臣愿守嘉州。
风流别乘初届，元在越王楼。
湖上龟鱼何事，桥上雁犀谁使，争挽海山舟。
便遣旧姻娅，解后作斯游。
晚风清，初暑涨，暮云收。
公堂高会，恍疑仙女下罗浮。
好是中郎有女，况是史君有妇，同对藕花洲。
拟把鹤山月，换却鉴湖秋。
腰著万钉犀玉夸，肘垂斗大金章。
非关性分总寻常。
要知真乐处，彩服鬓毛苍。
浩荡春风生玉树，蒸成满院芬芳。
斗城无处著韶光。
会归天上去，长捧伯仁觞。
岁岁为公寿，著语不能新。
自公持节北去，我亦有遐征。
坐我碧瑶洞府，被我石楠嘉荫，冰柱向人清。
待屈西风指，王事有期程。
我尝闻，由汉水，达河津。
痴牛呆女会处，应有泛槎人。
便向汉川东畔，直透银河左界，去上白云京。
袖有传婿研，我欲丐余芬。
知年来、几番拜疏。
但言归去归去。
问归有底匆忙事，得恁陈情良苦。
天未许。
将花绶藻衣，为插仪庭羽。
掉头不顾。
念白发翁儿，本来天分，不是折腰具。
从头数。
多少汉庭簪组。
滔滔车马成雾。
争如祖帐东门外，父子缥缥高举。
峨眉下、有几许湖山，无著春风处。
留君不住。
但远景楼前，追陪杖屦，莫忘却、别时语。
脚踏西郊红世界，才知春意分明。
不须更说锦官城。
春来游冶骑，得得为渠停。
停到花眠人且去，酒杯苦欲留行。
直须醉饮到参横。
不因歌白雪，三日作狂酲。
撺掇花枝，趱那天气，一半春休。
未分真休，平湖新涨，稚绿初抽。
等闲作个扁舟。
便都把、湖光卷收。
世事元来，都缘本有，不在他求。
有匪碧岩使，长珮奏琅球。
门前初暑才涨，一室淡于秋。
帘卷峨眉烟雨，袖挟西川风露，满眼绿阴稠。
人物眇然甚，得似此风流。
此何时，公犹滞，剑南州。
分明忧在目睫，只恁付悠悠。
未问人谋当否，须信天生贤哲，不只等闲休。
努力崇明德，巨浸要平舟。
汉使来何许。
到如今、天边又是，薰弦三度。
见说山深人睡稳，细雨自催茶户。
向滴博、去间看取。
料得权奇空却后，指浮去、万里追风去。
跨燕越，抹秦楚。
不妨且为斯人驻。
正年来、忧端未歇，壮怀谁吐。
顷刻阴晴千万态，怎解绸缪未雨。
算此事、谁宽西顾。
待洗岷峨凄怆气，为八荒、更著深长虑。
间两社，辅明主。
有美人兮，招不至、几回凝伫。
应只为、家山自好，不堪他顾。
忙里抽头真得计，闲中袖手看成趣。
念从前、出处总无心，天分付。
云冉冉，更吞吐。
泉活活，无朝暮。
与自家意思，一般容与。
月壑晓寒垂叶露，风窗午睡连山雨。
看苍颜、白发两闲人，摩今古。
湖水平漪，与我意、一般容与。
任多少、双凫乘雁，落花飞絮。
露冷云寒烟外竹，霜明日洁梅边路。
怪天随、人意作阴晴，无非数。
方寸地，图书府。
老太史，亲分付。
况身名四海，未为不遇。
用舍行藏皆有命，时来将相还须做。
且闲中、袖手阅时人，摩今古。
许时闭户间疏散。
风月无人管。
自从阳律一番新。
又把前回风月、送西邻。
浮云富贵非公愿。
只愿公身健。
更教剩活百来年。
此老终须不枉、在人间。
古说士夫郡，犹欠殿头魁。
记曾分付公等，行矣勉之哉。
世事弈棋无定，甲子循还复尔，不免且低回。
人物价自定，万事付衔杯。
试与公，同握手，上春台。
繁红丽紫何限，转首便尘埃。
欲识化工定处，须向报秋时节，未用较先开。
休道屋犹矮，卿相个中来。
天为西南分八使，更分四道蕃臣。
争如齿宿彩衣新。
亲年开百岁，又见子生孙。
一度平反供一笑，无边桃李皆春。
便归天上极恩荣。
为君图寿母，去年曾以寿母图为献。
更看太夫人。
遥想庭闱上寿时。
芝兰玉树俨成围。
问娘鼎鼎修何行，一样都生及第儿。
春淡沲，日熹微。
两头娘子玉东西。
一杯更为诸孙寿，子舍新来恰上楣。
不果，又以简书不克往侍缺，然于怀，再遣小阕，托诸兄代劝。
记得年年。
阿奴碌碌，常在眼前。
彩舫吴天，锦轮蜀地，阅尽山川。
今年苦恋家园。
便咫尺、千山万山。
但想称觞，三荆树下，丛桂堂边。
那复有。
气味酉农于春酒。
犹向故乡怀印绶。
相过何日又。
吐出心肠锦绣。
问我阿娘依旧。
娘亦祝君如柏寿。
相看霜雪后。
蓝田玉种。
为我酬清供。
香压冰肌犹怕重。
更倩留仙群捧。
看花美倩偏工。
举花消息方浓。
此笑知谁领解，无言独倚东风。
晓镜摇空髻耸丫。
夜盘承露掌分叉。
翠芳绰约总无华。
欲往从之空怅望，潜虽伏矣莫藏遮。
淤泥深处瑞莲花。
一日嘉名万口传。
都凭新乐播芳鲜。
非关呈瑞作人妍。
地褊不妨金步稳，境幽生怕鼓声填。
余尊相与重留连。
试问伊谁若是班。
二乔铜雀锁孱颜。
千年痕露尚余潸。
羞向眼前供妩媚，独于静处惬幽娴。
人情多少逐河间。
只记来时节。
又三年、朱炜过了，恰如时霎。
独立薰风苍凉外，笑傍环湖花月。
多少事、欲拈还辍。
扶木之阴三千丈，远茫茫、无计推华发。
容易过，三十八。
此身待向清尊说。
似江头、泛乎不系，扁舟一叶。
将我东西南北去，都任长年旋折。
风不定、川云如撇。
惟有君恩浑未报，又故山、猿鹤催归切。
将进酒，缓歌阕。
物象芸芸，知几许、功夫来格。
更时把、荷衣芰制，从容平熨。
云淡天空诗献状，竹深花静机藏密。
对窗前、屏岫老仪刑，真颜色。
商古道，谁俦匹。
评今士，谁钧敌。
向平舟问雁，久间霜翮。
枰上举棋元不定，磨边旋蚁何曾息。
傥天公、有意要平治，饶华发。
久问闲边著。
对沧江、烟轻日淡，雨疏云薄。
一片闲心无人会，独倚团团羊角。
便舍瑟、铿然而作。
容室中间分明见，暮鸢飞、不尽天空阔。
青山外，断霞末。
看来此意无今昨。
都不论、穷通得失，镇长和乐。
此道舒之弥八极，卷却不盈一握。
但长把、根基恢拓。
将相时来皆可做，似君家、祖烈弥关洛。
康国步，整戎略。
促织谁遣妆，唧唧不能休。
揽衣起观，四顾河汉淡如油。
露下南山荟尉，风抹西湖菱芰，客感浩悠悠。
尚此推不去，岁寿两公侯。
自侯归，闲日月，几春秋。
东方千骑，何事白首去为州。
会有葛公清侣，携上神仙官府，玉案侍前旒。
却袖经纶手，归伴赤松游。
自王家无怨住襄城，世总生贤。
似谢阶兰玉，马庭梧竹，一一堪怜。
富贵关人何事，且问此何缘。
又踏前朝脚，领蜀山川。
点检重关复阁，尚甘棠匝地，乔木参天。
中兴规画，父老至今传。
六十年，山河未改，只芳菲、不断紧相联。
相将又，参陪宰席，还似当年。
此别情何限。
最关情、一林醒石，重湖宾雁。
几度南楼携手上，十二阑干凭暖。
肯容我、樽前疏散。
底事匆匆催人去，黯西风、别恨千千万。
截不断，整仍乱。
三年瞥忽如飞电。
记从前、心情双亮，意词交划。
千古黎苏登临意，人道于今重见。
又分付、水流冰泮。
满腹余疑今谁问，上牛头、净拭乾坤眼。
聊尔耳，恐不免。
一年一度屠苏酒。
老我惊多又。
明年岂是更无年。
已是虚过、三十八年前。
世间何物堪称好。
家有斑衣老。
相期他日早还归。
怕似瞻由、出处不曾齐。
花帽檐行，宝钗梁畔，还是上元。
看去年芳草，如今又绿，当时皓月，此夕仍圆。
节序驱人人不解，道岁岁年年都一般。
看承处，有烛龙照夜，铁凤连天。
东风不知倦客，又吹向楼阁山巅。
任管弦闹处，诗豪得志，绮罗香里，侠少当权。
客与溪翁无一事，但随俗簪花含笑看。
无限意，更醉骑花影，饱看丰年。
春漏逢欢恐不深。
银花火树粲成林。
酒中和乐无穷味，烛里光明一寸心。
金马朔，玉堂寻。
风流文献未如今。
连宵坐我东风里，春满肝脾月满襟。
人生一世。
如此元如此。
造化都从起时起。
看庭前桃李，弄蕊开花，还又看，一度成阴结子。
母寿亲认取，叶叶枝枝，一气分来结成底。
更得故人书，遗我新词，把寸心、分明指似。
信过眼、浮华几何时，剩培植根心，等闲千岁。
梦中犹记，来时路、五马踟蹰攒立。
江北城南春澹沲，山锁一天晴日。
伊轧征车，徊徨去意，只有东风识。
如今远在，谁人伴我浮白。
天外一曲阳春，依然有脚，来到萱堂北。
不是奇情双照亮，肯寄鳞鸿相觅。
酒引曹醇，歌翻楚调，触拨归心急。
醉魂时绕，莺花世界风物。
早岁腾身阝齐辇路。
秋月春风，只作浑闲度。
手挟雷公驱电母。
袖中双剑蛟龙舞。
如此壮心空浪许。
四十明朝，忍把流年数。
又过一番生日去。
寿觞羞对亲朋举。
水花湖荡翠连天。
记年年。
甚因缘。
斗鸭阑干，云雾踏青妍。
人似风流唐太白，披紫绮，卧青莲。
如今别思浩如川。
欲腾骞。
隔风烟。
月到天心，人影在长编。
只有此身飞不去，翔雁侧，狎鸥边。
千里楼前客。
数从前、几般契分，更谁同得。
尚记流莺催人去，又见莎鸡当夕。
叹天运、相煎何急。
幸自江山皆吾土，被南薰、吹信还相逼。
临大路，控长策。
向来风月苏家笛。
问天边、玉堂何似，黄冈秋色。
万事无心随处好，风定一川澄碧。
些个事、非公谁识。
我亦年来如此意，但聪明、不及于前日。
谁为我，指无极。
许大才名，知几许、功夫做得。
独自殿、三朝耆旧，岿然山立。
出处只从心打当，去留不管人忻戚。
抱孤衷、脉脉倚秋风，无人识。
龙可养，凡鳞匹。
鸾可挚，凡禽敌。
便翩然归作，玉龙仙客。
枰上举棋元不定，磨边旋蚁何曾息。
傥天公、有意要平治，须华发。
一襟满贮梓城春。
笑声频。
笔挥银。
自有江山，长是管将迎。
不似如今归去客，云外步，水边身。
萧然今代杰魁人。
混光尘。
越精神。
不把浮云，轩冕拂天真。
化洽堂边应创见，人物旧，榜颜新。
如公何地不阳春。
往来频。
醉倾银。
闻道河阳，童稚正欢迎。
移向德威堂上著，疑潞国，是前身。
行人还又送行人。
夜无尘。
对丰神。
自古心知，别语转情真。
须信人生归去好，三径旧，四时新。
西来紫马倦行春。
上书频。
阙排银。
愿听臣归，子舍便将迎。
又为老臣全晚节，关教化，系臣身。
帝心终日卷老成人。
想音尘。
倍留神。
且把闲风，淡月与全真。
出处如公都有数，今古梦，几番新。
与君同醉梓州春。
不辞频。
漏更银。
尚记梅时，出郭喜相迎。
又对西风斟别酒，云过眼，月分身。
傥来官职不关人。
等微尘。
苦劳神。
更向中间，谩说假和真。
只有交朋关分义，无久近，与陈新。
公在春官我已归。
公来东蜀我居西。
及公自遂移潼日，正我由潼使遂时。
如有碍，巧相违。
人生禁得几分飞。
只祈彼此身长健，同处何曾有别离。
记北人骑屋，看龙首、许仲元。
自拥节来归，持荷直上，谁与争先。
好官到头做彻，些儿欠缺便徒然。
我爱庆元龙首，当春不逐时妍。
人生天地两仪间。
且住百来年。
数初度庚寅，未来甲子，尽自宽闲。
太平竟须公等，终不成、造物谩生贤。
拓取面前路径，著身常要平宽。
记薰风殿上，曾当暑、侍君王。
看绛服临轩，白袍当殿，流汗翻浆。
今年诏书催发，趁槐庭、初夏午阴凉。
瘦马行时腊雪，叠猿啼处年光。
大科异等士之常。
难得姓名香。
叹陋习相承，驹辕垂耳，麟楦成行。
平生学为何事，到得时、遇主忍留藏。
看取杏花归路，身名浑是芬芳。
一段同云似练，更无剩幅间边。
玉娥不怕五更寒。
剪就飞花片片。
酒里吟边竞爽，枝头枝底争妍。
入春无物不芳鲜。
只我依然颜面。
新符旧历。
交割新年余七日。
谁识春华。
元住东川太守家。
一年一曲。
拟尽形容无可祝。
愿似庭梅。
长向春风伴斗魁。
东君惯得花无赖。
看不尽、冶容娇态。
拟傍小车来，又被轻阴绐。
阴晴长是随人改。
且特地、留花相待。
荣悴故寻常，生意长如海。
自有天然真富贵，本来不为人妍。
谨将醉眼著繁边。
更擎高烛照，惊搅夜深眠。
花不能言还自笑，何须有许多般。
满空明月四垂天。
柳边红沁露，竹外翠微烟。
玳筵绮席绣芙蓉。
客意乐融融。
吟罢风头摆翠，醉余日脚沈红。
简书绊我，赏心无托，笑口难逢。
梦草闲眠暮雨，落花独倚春风。
去岁玉堂山下住，母旁后弟前哥。
今年作县古松坡。
静参朱祭酒，间印马头陀。
去路更无山隔断，春风跋马经过。
不妨缓辔尽婆娑。
愿申临别语，长使得天多。
昨夕相逢。
烟苞沁绿，月艳羞红。
旭日生时，初春景里，太极光中。
别来三日东风。
已非复、吴中阿蒙。
须信中间，阴阳大造，雨露新功。
缺然。
小词寄五兄代劝养得儿男百不中。
年年随举子，踏春风。
寿觞庭院燕泥融。
将雏处，长是半西东。
移孝便为忠。
儿行虽在远，母心同。
若将一念答天公。
归来拜，也胜橘双红。
暮雨收尘马，薰风起箨龙。
夜凉人锁武成宫。
却忆亲旁、寿饼荐油葱。
谁锡诗人类，应晞颖谷封。
儿行虽远母心通。
触拨今宵、梦逐彩云东。
梦魂不踏正牙班。
直作五云间。
简编真乐，埙篪雅韵，菽水清欢。
都将瞥忽荣华事，春梦晓云看。
只期他日，实愿受用，大耐高官。
不居上界列仙班。
梅隐寄幽闲。
玉堂云晓，玉珍雨夜，总是真欢。
如兄才誉居人上，鹏路正看看。
只祈兄弟，长随母健，不爱高官。
夫子同年第太常。
偶然二内亦同乡。
其间更有真同处，道义场中无别香。
花入思，绣为肠。
不妨冬月作重阳。
家人但歉今年会，犹欠腰金与鞠黄。
冬用重阳，用东坡事。
鞠黄，夫人鞠衣也。
北风不竞帝师班。
雨足桔槔闲。
且容湖使，静中藏拙，忙里偷欢。
一枰黑白终何若，未可目前看。
自量愚分，不堪世用，只称田官。
安石声名，买臣富贵，我不敢知。
谩扬州泛泛，浮湛随水，阊门轨轨，开阖从时。
满目浮荣何与我，只赢得一场闲是非。
诚知此，问不归何待，不饮胡为。
岩松润篁易老，应只能、采菽烹葵。
看风沙漠漠，未清紫逻，烟去冉冉，时露晴晖。
谁唤当年刘越石，为携取胡笳乘月吹。
吾无用，但寤言独宿，奋不能飞。
桃李眩春昼，松柏傲霜时。
春妍不必皆是，晚秀未为非。
画斧河边瘴雾，叱驭关前险阻，马竭复人疲。
胡不效侪等，趣取好官为。
居之安，于胥乐，咏而归。
毡裘鴂舌成市，书史俨相围。
月淡秋亭烽影，日静春斋铃索，未听杜鹃啼。
美酒无深巷，莫道不吾知。
闲放楼前千里目，天边云大如囤。
秋风入帽露华新。
无端忧国梦，应到守封臣。
旧弼如今都有几，长教燕坐申申。
折杨笑面背阳春。
忧酲头欲雪，浊梦肺生尘。
三十作龙首，四十珥貂蝉。
幡然携取名节，锦绣蜀山川。
揽辔扶桑初晓，饮马咸池未旰，来日尽宽闲。
兹事亦云足，所乐不存焉。
女垂髫，儿分鼎，妇供鲜。
尊章青鬓未改，和气玉生烟。
造物犹嫌缺陷，要启公侯衮衮，又畀贾嘉贤。
公更厚封植，自古有丰年。
旧日重阳日。
叹满城、阑风去雨，寂寥萧瑟。
造物翻腾新机杼，不踏诗人陈迹。
都扫荡、一天云物。
挟客凭高西风外，暮鸢飞、不尽秋空碧。
真意思，浩无极。
餻诗酒帽茱萸席。
算今朝、无谁不饮，有谁真得。
子美不生渊明老，千载寥寥佳客。
无限事、欲忘还忆。
金气高明弓力劲，正不堪、回首南山北。
谁弋雁，问消息。
西风吹信趣征鞍。
日高鸿雁寒。
稻粱啄尽不留残。
侬归阿那边。
无倚著，只苍天。
将心何处安。
长教子骏满人间。
犹令侬意宽。
骊驹未撤客乘鞍。
征鞭摇晚寒。
雁边酲梦角惊残。
关山斜日边。
求道地，托恩天。
人情久亦安。
转移都在笑颦间。
鄙夫应也宽。
云外群鸿逐稻粱。
独乘下泽少游乡。
赤心片片为人忙。
俗事萦缠何日了，自身活计孰为长。
闭门书卷圣贤香。
无端嫁得龙头客。
富贵长相迫。
云深碧落记骖鸾。
又逐东方千骑、至人间。
妇前百拜儿称寿。
季也参行酒。
最怜小女太憨生。
约住两头娘子、索新声。
老眼静中看。
知我其天。
纷纷得失了无关。
花柳乾坤春世界，著我中间。
世念久阑珊。
随寓随安。
人情犹望衮衣还。
我愿时清无一事，尽使公闲。
儿前捧劝孙扶掖。
共庆贺、娘娘七帙。
此杯不比寻常，百年间、才是省陌。
眼前彩绣成行立。
已应是、天公偏惜。
何须剩觅长年，且只消、一百二十。
才难如此。
一门生许奇男子。
长公更是惺惺底。
千百年间，一寸心为纸。
人知公在诗书里。
天知公在诗书外。
人间百顺由公起。
公把无心，总备人间事。
风雨移春醉梦中。
忽然吹信息，堕泸戎。
青炜风物换朱融。
吾归矣，家在月明东。
公等为人忠。
年年称母寿，一尊同。
恨无佳句可酬公。
相期意，滴滴小槽红。
涪右金华宅，上有蔚蓝天。
当年玉女何事，未摆世间缘，要把平夷心事，散作吉祥种子，春暖玉生烟。
回首生处所，更欲与周旋。
自归来，生处所，已三年。
山头白鹤候我，应讶久留连。
已作秋风归梦，忽递春风消息，吹我著泸川。
安得且归去，绵上饱耕眠。
记幡然、持节下青云，巴月几成弦。
待竹枝歌彻，讼棠匝地，扉草连天。
却寻当年旧梦，来使蜀东川。
人物寥寥甚，禁许回旋。
愧我推挤不去，尚新官对旧，后任如前。
与故人饮酒，月露写明蠲。
叹书生、康时无计，谩忧思、时堕酒痕边。
且只愿、早休兵甲，长见丰年。
霞下天垂宇，倚阑干、月华都在，大明生处。
扶木元高三千丈，不分闲云无数。
谩转却、人间朝暮。
万古兴亡心一寸，只涓涓、日夜随流注。
奈与世，不同趣。
齐封冀甸今何许。
百年间、欲招不住，欲推不去。
闸断河流障海水，未放游鱼甫甫。
叹多少、英雄尘土。
挟客凭高西风外，问举头、还见南山否。
花烂熳，草蕃蔗。
梦随瘦马渡晨烟。
月犹弦。
稻初眠。
宇宙平宽，著我一人闲。
梦破枇杷香满袂，应唤我，驻行鞯。
王氏之门枇杷花正开。
雁声砧杵落晴川。
抚流年。
叹区缘。
随世功名，未信果谁贤。
目断孤云东北角，离复合，断还连。
时闻山东河北归附之人方费区处。
鬓霜盈握。
叹刍牧荒墟，稻粱衰索。
落日牛羊，晚云鸿雁，傍地飞空无托。
牧人困和雨睡，田父醉连云酌。
醉梦未醒，虎嗥川谷，麕惊林薄。
离别。
谁不恶。
心事同时，都不论离合。
眼底时几，鼻端人物。
谁辨北征东略。
最怜世途局趣，只道书生疏阔。
无可赠君，松阴庭院，菊华篱落。
世道何常，都一似、水流云出。
叹自古、燕巾滥宝，楚山迷璧。
老我如今观变熟，行藏语嘿惟有时适。
似沧溟、容得乘禽飞，双凫集。
花露晓，松风夕。
经味永，山光吸。
历岩中考第，案头月日。
物欲强时心节制，才资弱处书扶掖。
拟棕鞋、桐帽了平生，投簪舄。
清燕卧霜角，月魄几回哉。
一声云雁清叫，推枕赋归来。
流水落花去路，画象棠阴陈迹，霄观傍楼台。
别忆入梅艳，愁色上田莱。
记来时，惊列缺，走吴回。
人间都失匕箸，老婢亦惊猜。
匹马晓风鞭袖，孤堞暮烟烽柝，挥却挂蛇杯。
不负此邦去，笑只也应开。
更尽一杯酒，春近武陵源。
源头父老迎笑，人似老癯仙。
检校露桃风叶，问讯渚莎江草，点检旧风烟。
世界要人拄，公独卧闲边。
叹从来，分宇宙，有山川。
主宾均是寄耳，赢得鬓毛班。
最苦中年相别，更是人才难得，相劝且加餐。
归为玉昆说，时寄我平安。
山岳会元气，初度首王春。
扶持许大穹壤，全德付耆英。
二万九千日力，四百八旬甲子，酿此杰魁人。
玉剑卧霜斗，金锁掣天扃。
学宗师，人气脉，国精神。
不应闲处袖手，试与入经纶。
磊落蟠溪感遇，迢递彭笺岁月，远到漆园椿。
用舍关时运，一片老臣心。
解后皇华并辔游。
追随世好学风流。
儿童拍手拦街笑，只是酸寒魏梓州。
千炬烛，数声讴。
不知白了几人头。
惺忪两眼看来惯，且得人心乐便休。
一点阳和浑在里，时来尔许芳妍。
春风吹上醉痕边。
隽欢欺浅酌，清晤失佳眠。
聊把繁华开笑口，须臾雨送风般。
因花识得自家天。
炯然长不夜，活处欲生烟。
鸣蝉泊雨晴云湿。
游龙翦岸涪江碧。
气候尔和平。
满家浑是春。
公堂虽有酒。
不敌公真有。
寿宿对魁星。
颊红衫鬓青。
中年怕踏长亭路。
便自有、离愁苦。
一自送君趋幕府。
惺忪莺舌，呢喃燕觜，那解春无语。
三年山月移朝暮。
独倚松风等闲度。
到得除书萦绊住。
却愁不似，当时皓月，长伴君来去。
早厌人间腐鼠，要希云外飞皇。
羲和不肯系朝阳。
任向鬓边来往。
出谷声中气味，编蒲册里晶光。
至今心胆为渠狂。
梦倚银潢天上。
红杏花边曾共赏，天涯还是相逢。
人言契分两重重。
谁知声利外，别有一般同。
炯炯奇情双亮处，天光水色相通。
磨中旋蚁渺何穷。
共扶天事业，此意政须公。
占断人间闲富贵，长秋应是长春。
前山推月上帘旌。
缓觞火寻旧友，勾拍按新声。
时倚晴空看过雁，几州明月关情。
知君早已倦青冥。
时来那得免，事业一窗萤。
逢著公卿，谁不道、人才难得。
须认取、天根一点，几曾休息。
未问人间多少士，一门男子头头立。
只其间、如许广文君，谁人识。
冠盖会，渔樵席。
豪气度，清标格。
要安排稳当，讲帷词掖。
蜀泮堂堂元不恶，犹嫌偏惠天西壁。
嘱公卿、著眼看乾坤，搜人物。
无边春色。
人情苦向南山觅。
村村箫鼓家家笛。
祈麦祈蚕，来趁元正七。
翁前子后孙扶掖。
商行贾坐农耕织。
须知此意无今昔。
会得为人，日日是人日。
连夕雨盈畴。
先为农家做麦秋。
更放年头晴甲子，知不。
应是天公及尔游。
随事与民求。
又与随时验乐忧。
民气乐时天亦好，休休。
为尔簪花插满头。
千古峨眉月，照我别离杯。
故人中岁聚散，脉脉若为怀。
醉帽三更风雨，别袂一帘山色，为放笑眉开。
握手道旧故，抵掌论人才。
山中人，灶间婢，亦惊猜。
江头新涨催发，欲去重裴回。
世事丝丝满鬓，岁月匆匆上面，渴梦肺生埃。
酒罢听客去，公亦赋归来。
檥棹汉嘉口，更尽渭城杯。
凌云山色。
似为行客苦伤怀。
横出半天烟雨，锁定一川风景，未放客船开。
想见此楼上，阅尽蜀人才。
山猿鹤，江鸥鹭，亦相猜。
滔滔日夜东注，全璧几人回。
客亦莞然成笑，多少醉生梦死，转首总成埃。
信屈四时耳，寒暑往还来。
风引舟来，恰趁得、东楼嘉集。
正满眼、轻红重碧，照筵浮席。
更是姓黄人作守，重新墨妙亭遗迹。
对暮天、疏雨话乡情，更筹急。
嗟世眼，迷朱碧。
矜气势，才呼吸。
彼蔡章安在，千年黄笔。
腐鼠那能鹓凤吓，怒蜩未信冥鹏翼。
与史君、酌酒酹兴亡，浇今昔。
烟雨敛江色，江水大于杯。
篷窗一枕霄梦，忽忽到无怀。
苦被江头新涨，推起天涯倦客，万里片帆开。
收用到我辈，天下岂无才。
路漫漫，行又止，信还猜。
渊鱼得失有分，须载月明回。
寄语鹤山亲友，若访吾庐花柳，为我扫烟埃。
去去党无辱，振袂早归来。
江横山簇。
柏箭森如束。
满眼飞蓬撩乱，知几几、未膏沐。
快意忽破竹。
一奁明翠玉。
千古江山只么，人都道、为君绿。
风定波纹细。
夜无尘、云迷地轴，月流天位。
摇裔飞来江山鹤，犹作故乡嘹唳。
清境里、伴人无睡。
应叹余生舟似泛，浪涛中、几度身尝试。
书有恨，剑无气。
从渠俗耳追繁吹。
抚空明、一窗寒簟，对人如砥。
梦倚银河天外立，云露惺惺满袂。
看多少、人间嬉戏。
要话斯心无分付，路茫茫、还有亲朋至。
应为我，倒罍洗。
携月上至南楼，月已穿云去。
莫照峨眉最上峰，同在峰前住。
东望极青齐，西顾穷商许。
酒到忧边总未知，犹认胡床处。
能得几时留，王事催人去。
翠荡涵空酒满船，苦要留人住。
身世两悠悠，飘泊知何许。
但得心亲志合时，都是相逢处。
恰秋光四十，箕斗外、月初弦。
笑浅濑平芜，寒城小市，掌许山川。
半生梦魂不到，与君侯、岁岁此周旋。
鞍马空销髀肉，兜牟未换貂蝉。
人生天地两仪间。
须住百余年。
数重卦三三，后天八八，来日千千。
面前路头尽阔，放规模、运量十分宽。
官职终还分定，儿孙也靠心传。
九十九峰下，百二十年州。
西风吹起客梦，月满驿南楼。
影入天河左界，辰在寿星向上，还是去年秋。
要和木兰曲，载酒寿君侯。
天边信，云外步，去难留。
寿觞庭院依旧，已带别离愁。
离合钟情未免，行止关人何事，浪白世间头。
将相时来作，身健百无忧。
犹记端门外，鞭袖五更寒。
一声天上钟柝，金锁掣重关。
君向紫宸上阁，我侍玉皇香案，都号舍人班。
梦觉帝乡远，相对两苍颜。
玉围腰，金系肘，绣笼鞯。
乡人衮衮严近，五马度荆山。
收拾五湖气度，卷束蟠胸兵甲，春意满人间。
天锡公纯嘏，气象自平宽。
月上南箕，还认得、去年星历。
知谁把、一天星象，荡摩朝昔。
若使平生浑自弃，如今老大何嗟及。
更年来、偏得钝工夫，蹉跎力。
溪瘴碍，蛮烟隔。
穹壤断，江山窄。
纵燕巾滥宝，楚山囚玉。
小小穷通都未问，忍闻同气相煎急。
诵虞郎、百字短长诗，忧何极。
东窗五老峰前月。
南窗九叠坡前雪。
推出侍郎山。
著君窗户间。
离骚乡里住。
恰记庚寅度。
挹取芷兰芳。
酌君千岁觞。
被东风吹送，都看尽、蜀三川。
向涪水西来，东山右去，剑阁南旋。
家家露餐风宿，数旬间、浑不见炊烟。
踏遍王孙草畔，眼明帝子城边。
万家赤子日高眠。
丝管夜喧阗。
自梓遂而东，岷峨向里，汉益从前。
人人里歌涂咏，愿君侯、长与作蕃宣。
我愿时清无事，早归相伴华颠。
高氏八千石，驺哄溢街坊。
庸夫俗子，夸道锦绣里家乡。
谁识书生心事，各要济时行已，肯顾利名场。
用我吾所欲，不用亦何伤。
汉嘉守，凡阅历，几麾幢。
便教入从出节，都是分之常。
但愿国安人寿，更只专城也好，不用较强梁。
准拟耆英会，倚杖看人忙。
记年时、三星明处。
尊前携手相语。
家山幸有瓜和芋，何苦投身官府。
谁知道，尚随逐风华，为蜀分南土。
依前廉取。
便卷却旌麾，提将绣斧。
天口笑应许。
逢初度。
从头要为君数。
怕君惊落前箸。
天东扶木三千丈，不照关河烟雨。
谁砥柱。
想造物生才，肯恁无分付。
九州风露，待公等归来，为清天步。
容我赋归去。
尚记春归日，锦绣里江城。
谁推日驭西去，水认故乡痕。
鱼鸟自飞自跃。
红紫谁开谁落。
天运渺无声。
四序镇如此，当当复亭亭。
是何年，修禊事，畅幽情。
竞传元巳天气，别是一般清。
便引郑郊溱洧。
不道孔门沂泗。
大道掌如平。
待挽迷津者，都向此中行。
轻露濯秋风，新楼插太空。
更遭逢、解事天公。
为唤羲和驱六马，将杲日、挂帘栊。
日影正沈红。
须臾月在东。
百万家、乐意融融。
民意乐时天亦好，聊与众、一尊同。
朔雪上征衣。
春风送客归。
万杨华、数点榴枝。
春事无多天不管，教烂熳、住离披。
开谢本同机。
荣枯自一时。
算天公、不遣春知。
但得溶溶生意在，随冷暖、镇芳菲。
堪怪两外府，使传载朝缨。
虽云身在江表，都号汉公卿。
莫是才堪世用，莫是有人吹送，中外尔联荣。
天运自消息，龙蠖不关情。
更寻思，谁得失，孰亏成。
潜鱼要向深渺，犹恐太分明。
且愿时清无事，长把书生阁束，归践对床盟。
强似抗尘俗，岁岁上陪京。
天地一大物，扶植要人才。
人才谁是，不肯随俗强追陪。
与我言兮我愿。
莫我知兮谁怨。
全仗帝为媒。
此意久寥阔，今见者留台。
笏围腰，书创屋，骑笼街。
时贤白尽须发，老子抑名斋。
更取堂名淇绿。
要把北山万竹。
一日倚云栽。
自处只如此，将相任时来。
人物盛乾淳，东嘉最得人。
费江山、几许精神。
我已后时犹遍识，君子子、又相亲。
秋入塞垣新。
风寒上醉痕。
万百般、倚靠苍旻。
只愿诸贤长寿健，容老我、看闲身。
春讯飞琼管。
风日薄、度墙啼鸟声乱。
江城次第，笙歌翠合，绮罗香暖。
溶溶涧渌冰泮。
醉梦里、年华暗换。
料黛眉重锁隋堤，芳心还动梁苑。
新来雁阔云音，鸾分鉴影，无计重见。
啼春细雨，笼愁澹月，恁时庭院。
离肠未语先断。
算犹有、凭高望眼。
更那堪、芳草连天，飞梅弄晚。
离愁禁不去。
好梦别来无觅处。
风翻征袂，触目年芳如许。
软红尘里鸣鞭镫，拾翠丛中句伴侣。
都负岁时，暗关情绪。
昨夜山阴杜宇。
似把归期惊倦旅。
遥知楼倚东风，凝颦暗数。
宝香拂拂遗鸳锦，心事悠悠寻燕语。
芳草暮寒，乱花微雨。
香泥垒燕，密叶巢莺，春晦寒浅。
花径风柔，著地舞茵红软。
斗草烟欺罗袂薄，秋千影落春游倦。
醉归来，记宝帐歌慵，锦屏香暖。
别来怅、光阴容易，还又酴醿，牡丹开遍。
妒恨疏狂，那更柳花迎面。
鸿羽难凭芳信短，长安犹近归期远。
倚危楼，但镇日、绣帘高卷。
画楼帘幕卷新晴。
掩银屏。
晓寒轻。
坠粉飘香，日日唤愁生。
暗数十年湖上路，能几度，著娉婷。
年华空自感飘零。
拥春酲。
对谁醒。
天阔云间，无处觅箫声。
载酒买花年少事，浑不似，旧心情。
护霜云日霭晴空。
锦围中。
卷香风。
弄玉乘鸾，人自蕊珠宫。
天遣岁寒为伴侣，还待得，谪仙翁。
等闲随处是春功。
笑相从。
寸心同。
不羡鱼轩，蝉冕共荣封。
只爱阶庭兰玉秀，梅不老，对乔松。
小山初筑自天成。
架危亭。
与云平。
面面梅花，兰槛十分清。
唤得长淮春意满，香暗度，月微明。
数枝长忆傍岩扃。
杖履轻。
醉中行。
笑问东风，何日是归程。
只怕和羹消息近，天未许，遂幽情。
燕掠晴丝袅袅，鱼吹水叶粼粼。
禁街微雨洒香尘。
寒食清明相近。
漫著宫罗试暖，闲呼社酒酬春。
晚风帘幕悄无人。
二十四番花讯。
玉屏回梦月平兰。
元来香冷衣单。
柳风特地更将寒。
吹上眉端。
云羽未回征雁，镜花空舞双鸾。
去年芳径又斓斑。
门掩春闲。
柳塘风紧絮交飞。
漾花一水平池。
暖香飘径日迟迟。
何处酴醿。
胡蝶梦中寒浅，杜鹃声里春归。
镜容不似旧家时。
羞对清溪。
镜屏开晓。
寒入宫罗峭。
脉脉不知春又老。
帘外舞红多少。
旧时驻马香阶。
如今细雨苍苔。
残梦不堪重理，一双胡蝶飞来。
柳边深院。
燕语明如翦。
消息无凭听又懒。
隔断画屏双扇。
宝杯金缕红牙。
醉魂几度儿家。
何处一春游荡，梦中犹恨杨花。
玉肌春瘦。
别凤离鸾后。
柳外画船看翠袖。
眼艳风流依旧。
杏梁语燕绸缪。
可堪前梦悠悠。
几度欲成花雨，断云还过南楼。
朔风凝沍。
不放云来去。
稚柳回春能几许。
一夜满城飞絮。
羊羔酒面频倾。
护寒香缓娇屏。
唤取雪儿对舞，看他若个轻盈。
几曲微风按柳，生香暖日蒸花。
鸳鸯睡足芳塘晚，新绿小窗纱。
尺素难将情绪，嫩罗还试年华。
凭高无处寻残梦，春思入琵琶。
照水飞禽斗影，舞风小径低花。
征鸿排尽相思字，音信落谁家。
系恨腰围顿减，禁愁酒力难加。
楼高日暮休帘卷，芳草满天涯。
柳色津头泫绿，桃花渡口啼红。
一春又负西湖醉，离恨雨声中。
客袂迢迢西塞，余寒翦翦东风。
谁家拂水飞来燕，惆怅小楼东。
漾暖纹波飐飐，吹晴丝雨濛濛。
轻衫短帽西湖路，花气扑春骢。
斗草褰衣湿翠，秋千瞥眼飞红。
日长不放春醪困，立尽海棠风。
段段寒沙浅水，萧萧暮雨孤篷。
香罗不共征衫远，砧杵客愁中。
别恨慵看杨柳，归期暗数芙蓉。
碧梧声到纱窗晓，昨夜几秋风。
风不定。
移去移来帘影。
一雨林塘新绿净。
杏梁归燕并。
翠袖玉屏金镜。
日薄绮疏人静。
心事一春疑酒病。
鸟啼花满径。
兰棹举。
相趁落红飞去。
一隙轻帘凝睇处。
柳丝牵不住。
昨日翠蛾金缕。
今夜碧波烟渚。
好梦无凭窗又雨。
天涯知几许。
闲院宇。
独自行来行去。
花片无声帘外雨。
峭寒生碧树。
做弄清明时序。
料理春酲情绪。
忆得归时停棹处。
画桥看落絮。
深院静。
隔叶鸣禽相应。
金鸭云寒闲梦醒。
转帘花月影。
闲步碧阶香径。
亸翠残红慵整。
明日阴晴犹未定。
试教移小艇。
寒半退。
斜掩小屏珠翠。
柳眼才醒桃欲醉。
日高帘影碎。
暗解鸳鸯罗带。
独立晚风谁会。
心事悠悠人好在。
画桥流水外。
人寂寞。
帘外翠阴如幄。
团扇藤床花间错。
雨边残梦觉。
翠浅粉销香薄。
临镜不堪梳掠。
新恨悠悠无处托。
棋声闲院落。
闲睡足。
冰柱乱敲寒玉。
簇簇庭阴嘉树绿。
晚蝉声断续。
一雨藕花新浴。
香破小窗幽独。
重理焦桐寻旧曲。
隔墙风动竹。
香漠漠。
低卷水风池阁。
玉腕笼纱金半约。
睡浓团扇落。
雨后凉生云薄。
女伴棹歌声乐。
采得双莲迎笑剥。
柳阴多处泊。
秋几许。
荒蓼败荷烟渚。
贴水飞鸥江欲暮。
风帆追急羽。
蝶梦转头无据。
愁到曲屏深处。
寒入双城扃绣户。
也应闻细雨。
罗袖褪。
短鬓独搔谁恨。
叶叶秋声风衮衮。
万端心一寸。
钗凤镜鸾谁问。
想见粉香啼损。
倩尽飞鸿终未稳。
夜来寒陡顿。
纤指轻拈小砑红。
自调宫羽按歌童。
寒余芍药阑边雨，香落酴醿架底风。
闲意态，小房栊。
丁宁须满玉西东。
一春醉得莺花老，不似年时怨玉容。
庭绿初圆结荫浓。
香沟收拾旧梢红。
池塘少歇鸣蛙雨，帘幕轻回舞燕风。
春又老，笑谁同。
澹烟斜日小楼东。
相思一曲临风笛，吹过云山第几重。
岸柳黄深绿已垂。
庭花红遍白还飞。
几回画蜡银台梦，双字香罗金缕衣。
山浅澹，水茫澹，水茫弥。
顿无消息许多时。
杏梁知有新来燕，下却重帘不放归。
夜雨灯深，春风寒浅。
梅姿雪态怜娇软。
锦笺闲轴旧缄情，酒边一顾清歌遍。
玉局弹愁，冰弦写怨。
几时纤手教重见。
小楼低隔一街尘，为谁长恁巫山远。
陆续鸣鸠呼晓晴。
霏微残雾湿春城。
未成梅雨，先做麦寒轻。
长日愔愔花又落，短屏曲曲酒初醒。
小舟无绪，闲带牡丹行。
玉钩清晓上帘衣。
香雾湿春枝。
余寒逗雨，罗裙无赖，重暖金猊。
柳边谁寄东风缆，流水只年时。
无人为记，天涯归思，梁燕空飞。
蓼花繁，桐叶下。
寂寂梦回凉夜。
城角断，砌蛩悲。
月高风起时。
衣上泪。
谁堪寄。
一寸妾心千里。
人北去，雁南征。
满庭秋草生。
杜鹃啼老春红，翠阴满眼愁无奈。
飞来何处，凤軿鸾驭，霞裾云佩。
风槛娇凭，露梢慵亸，酒浓微退。
念洛阳人去，香魂又返，依然是，风流在。
银烛光摇彩翠。
画堂深、莫辞沈醉。
十年一觉，扬州春梦，离愁似海。
浩态难留，粉香吹散，几时重会。
向尊前笑折，一枝红玉，帽檐斜戴。
荡红流水无声，暮烟细草黏天远。
低回倦蝶，往来忙燕，芳期顿懒。
绿雾迷墙，翠虬腾架，雪明香暖。
笑依依欲挽，春风教住，还疑是，相逢晚。
不似梅妆瘦减。
占人间、丰神萧散。
攀条弄蕊，天涯犹记，曲阑小院。
老去情怀，酒边风味，有时重见。
对枕帏空想，东床旧梦，带将离恨。
会昌湖上扁舟，几年不醉西山路。
流光又是，宫衣初试，安榴半吐。
千里江山，满川烟草，薰风淮楚。
念离骚恨远，独醒人去，阑干外，谁怀古。
亦有鱼龙戏舞。
艳晴川、绮罗歌鼓。
乡情节意，尊前同是，天涯羁旅。
涨渌池塘，翠阴庭院，归期无据。
问明年此夜，一眉新月，照人何处。
玉肌翠袖，较似酴醿瘦。
几度熏醒夜窗酒。
问炎洲何事，得许清凉，尘不到，一段冰壶翦就。
晚来庭户悄，暗数流光，细拾芳英黯回首。
念日暮江东，偏为魂销，人易老、幽韵清标似旧。
正簟纹如水帐如烟，更奈向，月明露浓时候。
月痕霜晕，雪染冰裁翦。
车马尘中甚曾见。
自扬州吟罢，踏遍西湖，堪爱处，偏是情高韵远。
冷香惊梦破，姑射人归，图画空遗旧妆面。
问何事东君，先与春心，还又是、容易飞花片片。
对暮寒修竹哽无言，更画角层城，夜闻吹怨。
为胜概。
攻愧辞荣念归而未护也，赋此寿之东楼佳丽，缥缈风烟表。
幻得楼山更深窈。
有苍崖乔木，石磴鸣泉，尘不到，掩映十洲三岛。
平生丘壑趣，圭衮何心，自是清时重元老。
想月下云根，鹤唳猿吟，人犹道、作计归游太早。
待他年功退学商颜，却旋种木奴，缓寻瑶草。
梅窗雪屋，还赋蓬仙寿。
闻说今年胜于旧。
有芝书催下，竹史颁春。
山好处，留待文章太守。
商霖消息近，缥缈闲云，一笑无心又出岫。
纵高卧十年，八帙初开，天未许、闲向人间袖手。
问西州千骑几时来，对月鹤霜猿，也教知否。
扁舟入浙，便有家山意。
全胜轺车驾边地。
爱官尘不到，书眼争明，称寿处，春傍梅花影里。
平生丘壑志，未老求闲，天亦徘徊就归计。
想叠嶂双溪，千骑弓刀，浑不似、白石山中胜趣。
怕竹屋梅窗欲成时，又飞诏东山，谢公催起。
疏雨过，芳节到戎葵。
缠臂细交纹线缕，称身初试碧绡衣。
闲步小亭池。
花下意，脉脉有谁知。
试把花梢和恨数，因看胡蝶著双飞。
凝扇立多时。
南馆西池迎笑处，轻行不耐冰绡。
粉香飞过碧阑桥。
芙蕖争态度，杨柳学飘飖。
醉里鸾飙乘月去，碧云依旧迢迢。
深情谁为寄娇娆。
簟纹风外展，香篆过边销。
十二岁。
独立吹笙，声调婉抑，四座叹赏。
已而再拜乞词，为赋此曲。
洞府堂深花气满，娉婷绿展红围。
个中年少出琼姬。
双笼金约腕，独把玉参差。
子晋台前无鹤驭，人间空有清诗。
何如娇小贮帘帷。
仙风知有待，凉月渐当时。
跨鹤云间犹未久，风流全胜年时。
唤回和气上梅枝。
酒边春市动，琴外画帘垂。
长是细吟攻愧寿，还歌连桂新词。
早催凫舄向南飞。
一官传鼎鼐，四海看埙篪。
湘筠展梦，还是带恨欹枕。
对千顷、风荷凉艳，水竹清阴。
半掩龟纱，几回小语月华侵。
娉婷何处，回首画桥，朱户沈沈。
闻道近时，题红传素，长是沾襟。
想当日、冰弦弹断，总废清音。
准拟归来，扇鸾钗凤巧相寻。
如今无奈，七十二峰，划地云深。
汀莲凋晚艳，又苹末、起秋风。
漫搔首徐吟，微云河汉，疏雨梧桐。
飘零倦寻酒笺，记那回、歌管小楼中。
玉果蛛丝暗卜，钿钗蝉鬓轻笼。
吴云别后重重。
凉宴几时同。
纵人间信有，犀灵鹊喜，密意难通。
双星分携最苦，念经年、犹有一相逢。
寂寞桥边旧月，可堪频照西东。
洒窗声未定，怪襟袖、峭寒欺。
渐邑界空明，山河表里，玉幻琼移。
天边占春最早，万花中、不遣一尘飞。
清想吟鞭瘦倚，醉怜歌锦红围。
谁知。
未去心期。
慵酒更慵诗。
算可人惟有，光浮茗碗，香浸梅枝。
长安又惊岁换，笑吹来、空点发成丝。
一舸沧江浩渺，几回归梦参差。
嫩寒催客棹，载酒去、载诗归。
正红叶漫山，清泉漱石，多少心期。
三生溪桥话别，怅薜萝、犹惹翠云衣。
不似今番醉梦，帝城几度斜晖。
鸿飞。
烟水氵弥氵弥。
回首处，只君知。
念吴江鹭忆，孤山鹤怨，依旧东西。
高峰梦醒云起，是瘦吟、窗底忆君时。
何日还寻后约，为余先寄梅枝。
并致贺礼向蒲江佳处，报新葺、小亭轩。
有碧嶂青池，幽花瘦竹，白鹭苍烟。
年华再周甲子，对黄庭、心事只翛然。
都占壶天岁月，便成行地神仙。
十年。
微禄萦牵。
梦绕浙东船。
更吾庐才喜，藩篱尽剖，门巷初全。
何时归来拜寿，尽团栾、笑语玉尊前。
吟寄疏梅驿外，思随飞雁行边。
续续露蛩鸣，索索风梧语。
瘦骨从来不奈秋，一夜秋如许。
簟冷卷风漪，髻滑抛云缕。
展转无人共此情，画角吹残雨。
双鬓晚风前，一笛秋云外。
木叶飞时看好山，山亦于人耐。
意到偶题诗，饮少先成醉。
笑折花枝步短檐，此意无人会。
佩解洛波遥，弦冷湘江渺。
月底盈盈误不归，独立风尘表。
窗绮护幽妍，瓶玉扶轻袅。
别后知谁语素心，寂寞山寒峭。
寒谷耿春姿，遥夜乘幽兴。
忆得和香载月归，醉里清魂醒。
霜月解随人，不解将疏影。
想见江南万斛愁，云卧衣裳冷。
徉湖山间，望之为蓬瀛仙翁也。
因赋此以寿之，俾舟人歌以和渔唱盘谷居成，辋川图就，便从鸥鹭寻盟。
泛溪窈窕，游钓寄高情。
尚忆儿童旧地，疏帘外、烟雨新晴。
微吟罢，渔歌乡答，欸乃醉中听。
蓬瀛。
归计早，下帆坐阅，涛浪堪惊。
爱闲身长占，风澹波平。
夜雪何时访戴，梅花下、同款柴扃。
还知否，清时未许，野渡有舟横。
暖入新梢风又起。
秋千外、雾萦丝细。
鸠侣寒轻，燕泥香重，人在杏花窗里。
十二银屏山四倚。
春醪困、共篝沈水。
却说当时，柳啼花怨，魂梦为君迢递。
芙蓉香卸桐阴薄。
水窗未雨凉先觉。
何处理秋裳。
月高砧杵长。
袂罗新恨悄。
展转屏山晓。
长是卷帘时。
翠禽相对飞。
烛房花幌参差见。
疏帘镇日萦愁眼。
巫峡小山屏。
梦云犹未成。
带霜边雁落。
双字宫罗薄。
二十四阑干。
夜来相对寒。
翠楼十二阑干曲。
雨痕新染蒲桃绿。
时节又黄昏。
东风深闭门。
玉箫吹未彻。
窗影梅花月。
无语只低眉。
闲拈双荔枝。
寒丛弄日，宝钿承露，篱落亭亭相倚。
当年彭泽未归来，料独抱、幽香一世。
疏风冷雨，澹烟残照，日日重阳天气。
帽檐已是半欹斜，问瓮里、新篘熟未。
槐阴闷暑，荷风清梦，满院双成俦侣。
阶庭一笑玉兰新，把酒更、重逢初度。
丹书漫启，青云垂上，莫忘八篇奇语。
功成休驾玉霄云，且长占、赤城佳处。
虹雨才收，正抱叶残蝉，渐老云木。
银汉飞星，玉壶零露，万里素秋如沐。
倚颦抱独。
盼娇曾记郎心目。
向艳歌偏爱，赋情多处寄衷曲。
凄凉漫有，旧月阑干，夜凉无因，重照颓玉。
扇纨收、鸾孤蠹损，一番愁绪黯相触。
回首寒云空雁足。
露井零乱，已是负了桐阴，可堪轻误，满篱种菊。
清尊黄菊红萸佩。
两度云岩醉。
帽檐今日更清狂。
冷雨疏风著意、过重阳。
故宫历历遗烟树。
往事知何处。
漫山秋色好题诗。
吟罢阑干独自、立多时。
小阁腾腾人似醉。
鸣阶簌簌霜林坠。
起向楼头看雪意。
云犹未。
雁声一片江风起。
官里从容何日是。
偷闲著便寻幽事。
见说小桥清浅水。
梅欲蕊。
吟边陡觉添风味。
檐玉敲寒声不定。
水仙瓶里梅相映。
半缕篝香云欲暝。
窗几静。
月华时送琅玕影。
不用五湖寻小艇。
吾庐剩有闲风景。
薄醉起来行藓径。
多幽兴。
悠然一霎风吹醒。
白石山中风景异。
先生日日怀归计。
何事黄冈飞雪地。
偏著意。
画堂却为东坡起。
人说前身坡老是。
文章气节浑相似。
只待鼎彝勋业遂。
梅花外。
归来长向山中醉。
愧师承。
宣路虽不逮，而寿过之。
结屋姑苏台之北，种花弄孙以自适，世念甚轻。
今七十有四矣，耳目聪明，髭鬓未白。
因其初度，赋醉梅花一首寿之传得西林一派清。
年华垂过欠官称。
居无多地花常好，客有来时鹤自鸣。
分蕊馆，驻箳星。
齐眉相对眼尤明。
弄孙教子婆娑醉，岁岁疏梅入寿觥。
赵子野约余赋之。
挽住风前柳。
问鸱夷、当日扁舟，近曾来否。
月落潮生无限事，零乱茶烟未久。
漫留得、莼鲈依旧。
可是从来功名误，抚荒祠、谁继风流后。
今古恨，一搔首。
江涵雁影梅花瘦。
四无尘、雪飞风起，夜窗如昼。
万里乾坤清绝处，付与渔翁钓叟。
又恰是、题诗时候。
猛拍阑干呼鸥鹭，道他年、我亦垂纶手。
飞过我，共尊酒。
台色齐辉，一点长庚，夜来更明。
渐日添宫线，功催补衮，春回梅萼，香趁调羹。
鹤禁班高，槐庭恩重，八帙骎骎人共荣。
谁知道，纵身居公辅，心似书生。
东楼见说初成。
有帘卷江山万里横。
想高情长羡，碧云出处，清时未计，绿野经营。
东阁郎君，南宫进士，管领孙枝扶寿觥。
齐眉醉，笑尊前乐事，真个全并。
十顷涵空碧。
画图中、峥嵘幻玉，乱零吹璧。
倚遍危阑吟不尽，把酒风前岸帻。
记当日、西湖为客。
谁翦吴淞江上水，笑乾坤、奇事成儿剧。
还照我，夜窗白。
崇台目断清无极。
引枝筇、琼瑶步软，印登临屐。
娃馆娉婷知何在，泪粉愁浓恨积。
故化作、飞花狼籍。
旧事悠悠浑莫问，有玉蟾、醉里曾相识。
聊伴我，夜吹笛。
万里岷峨路。
笑归来、野逸萧闲，旧时风度。
玉陛金闺春引处，迟却京华步武。
漫赢得、西湖佳趣。
香篆琴丝帘影外，有朝云、夜月和鸥鹭。
都辨我，醉中句。
飞凫又报匡庐去。
怕赤霄、班里依然，有人留取。
头黑功名浑好在，漫浪从渠赋予。
但爱我、襟期相遇。
满把一觞为君寿，有风荷、万顷摇清暑。
聊为此，釂金缕。
梦回金井卸梧桐。
嘶马带疏钟。
草面露痕浓。
渐薄袖、清寒暗通。
天低绛阙，云浮碧海，残月尚朦胧。
吹面桂花风。
峭不似、红尘道中。
惜春心。
步花阴。
怕春深。
风扬游丝吹落絮，满园林。
日长帘幕沈沈。
朱阑畔、斜亸琼簪。
笑摘梨花间照水，贴眉心。
楼倚晴空，炎云净、晚来风力。
沧海外、等闲吹上，满轮寒璧。
河汉低垂天欲近，乾坤浩荡秋无极。
凭阑干、衣袂拂青冥，知何夕。
登眺地，追畴昔。
吴越事，皆陈迹。
对清光只有，醉吟消得。
万古悠悠惟月在，浮生衮衮空头白。
自骑鲸、仙去有谁知，遥相忆。
灯火已收正月半。
一夜东风，吹得寒威转。
怪得美人贪睡暖。
飞瑛积玉千林变。
道是柳绵春尚浅。
比著梅花，花已都零乱。
漠漠一天迷望眼。
多情更把征衣点。
淑景韶光晴昼。
帘外雨、欲无还有。
流莺枝上转新声，梦初醒、厌厌病酒。
天连碧草凝情久。
思旧事、不堪搔首。
怀人有恨水云深，又绿暗、桥西柳。
柳絮风翻高下飞。
雨笼晴、香径尚泥。
女伴笑、踏青好，凤钗偏、花压鬓垂。
乱莺双燕春情绪，搅愁心、欲诉向谁。
人问道、因谁瘦，捻青梅、闲敛黛眉。
池上楼台堤上路。
尽日悠扬飞舞。
欲下还重举。
又随胡蝶墙东去。
糁径飘空无定处。
来往绿窗朱户。
却被春风妒。
送将蛛网留连住。
天上仙人萼绿华。
何年分种小山家。
九秋风露溢窗纱。
密密翠罗攒玉叶，团团黄粟刻金花。
一枝归插鬓云斜。
晓听儿曹说。
道前村、疏梅莫与，蔽萧缠葛。
急与呼童诛翦尽，趁此江天暮雪。
唤小艇、渔翁鹤发，凛冽寒风吹酒面，与何人、共泛山阴月。
归浩叹，御琴瑟。
世寰恍惚山川别。
望琼楼、玉宇相映，烂银环合。
冰柱雪车新句就，不疗饥肠病骨。
奈野鸟、千山飞绝。
我笑书生贫亦甚，诵布衾、岁久寒如铁。
儿恶卧，踏里裂。
午转槐阴，正炎暑、侵肌似醉。
问何处、披襟散发，解衣扬袂。
傍沼茅亭杨柳绿，倚崖草阁梧桐翠。
唤玉人、纤手掬清泉，生凉意。
开枕簟，浮瓜芰。
琼液浅，歌喉细。
对文禽雪鹭，助成幽致。
十顷碧莲潇洒国，万竿修竹清凉世。
算此时、情绪有谁同，吾侬自。
一柄双花，低翠盖、呈祥现美。
人正在、薰风亭上，满襟如水。
二陆比方夸俊少，两乔相并修容止。
雨初晴、午永斗红酣，真奇耳。
双白鹭，双赪鲤。
飞与泳，俱来此。
绾双鬟天上，侍香童子。
双剑丰城双孕秀，双凫叶县双趋起。
谩空谈、国士本无双，今双矣。
浮利虚名，算来何用，蜗角蝇头。
笑劳生一梦，两轮催逼，脆如朝露，轻若春沤。
有限精神，无穷世路，劫劫忙忙谁肯休。
堪惊叹，叹痴人未悟，终日营求。
百年光景云浮。
把意马心猿须早收。
有真仙秘诀，飧霞导引，丹砂铅汞，早与身谋。
闲是闲非，他强我弱，一任从教风马牛。
还知道，上蓬莱稳路，八表神游。
水轩沙岸，午风轻、飘动一天晴雪。
日色晶荧光眩眼，细逐游丝明灭。
帘幕中间，楼台侧畔，浑是瑶瑛积。
缀松黏竹，恍然如对三绝。
遥认仿佛飞花，花非还似，恼乱多情客。
点染春衫无定度，又转沈香亭北。
密密疏疏，斜斜整整，似雪难分别。
坡仙不见，后人有口何说。
断虹开霁，净秋容、点点初收微雨。
夕下生阴山影澹，缥渺烟云吞吐。
乌帽风偏，青鞋沙软，误入桃溪坞。
多情鸥鹭，偶来忽又飞去。
日暮修竹佳人，雾绡琼佩，绰约疑仙侣。
愧我禅心春尽絮，不逐东风飞舞。
红叶题诗，紫云传恨，密意渠能诉。
此情疏隔，不关楼外烟树。
暮涛掀浪溪流急。
单衣未试春寒力。
是处绿阴浓。
春深杨柳风。
人依溪岸住。
酒美忘归去。
巢燕堕芹泥。
幽禽花外啼。
鸦儿学画犹嫌丑。
佯羞步步随娘后。
春浅瘦花枝。
凝愁为阿谁。
那回筵畔见。
有意相留恋。
只恐后期愆。
章台飞柳绵。
楼外银屏入望赊。
楼前鸥鹭舞交加。
穿林淅沥飞琼屑，度嶂缤纷过柳花。
歌白雪，醉流霞。
晚寒寒似夜来些。
明朝酒醒掀帘幕，帘幕依然卖酒家。
世事从来无据，人生自古难凭。
茫如天水有云萍。
聚散任他形影。
每怪东阳瘦损，常嗤骑省多情。
如今我也瘦棱棱。
却喜青青两鬓。
湖山横。
湖水平。
买个湖船一叶轻。
傍湖随柳行。
秋风清。
秋月明。
谁捣秋砧烟外声。
悲秋无尽情。
芳草萋萋入眼浓。
一年花事又匆匆。
吐舒桃脸今朝雨，零落梅妆昨夜风。
云接野，水连空。
画栏十二倚谁同。
两眉新恨无分付，独立苍苔数落红。
梦绕天涯去意浓。
客愁春恨两匆匆。
绿波初涨桃花浪，画鹢轻随柳絮风。
无笔力，判虚空。
关山千里两心同。
鱼书雁字都休问，只看啼痕翠袖红。
昨日杏花春满树。
今晨雨过香填路。
零落软胭脂。
湿红无力飞。
转头春易去。
春色归何处。
待密与春期。
春归人也归。
来日江头柳带香。
去时篱下菊花黄。
人生离别几凄凉。
拂面红尘飞冉冉，背人白日去堂堂。
尺书休负雁南翔。
十年不见柳腰肢。
契阔几何时。
天遥地远，秋悲春恨，只在双眉。
雁声今夜楼西畔，情愫渺难期。
杏花风景，梧桐夜月，都是相思。
暮霞散绮西溪浦。
天上晴云开絮。
清绝梅花几树。
恼乱春愁处。
小桥流水人来去。
沙岸浴鸥飞鹭。
谁画江南好处。
著我闲巾屦。
何处浣离忧。
消除许大愁。
望长江、衮衮东流。
一去乡关能几日，才屈指、又中秋。
芦叶满汀洲。
沙矶小艇收。
醉归来、明月江楼。
欲把情怀输写尽，终不似、少年游。
春水东流一苇杭。
春情翦不断，汉江长。
江花江草为谁芳。
浑不似，沙暖睡鸳鸯。
且道不思量。
怕他知得后，痛肝肠。
路遥天阔水茫茫。
成病也，教我怎禁当。
人在空江烟浪里，叶舟轻似浮沤。
此心无怨也无忧。
汉江迷望眼，衮衮直东流。
两岸荻芦青不断，四山冈岭绸缪。
晚风吹袂冷飕飕。
谁知三伏暑，全似菊花秋。
烟汀一抹蒹葭渚。
风亭两下荷花浦。
月色漾波浮。
波流月自留。
若耶溪上女。
两两三三去。
眉黛敛羞蛾采菱随棹歌。
长亭急管生愁。
楚天秋。
落日寒鸦飞尽、水悠悠。
红蓼岸。
白苹散。
浴轻鸥。
人在碧云深处、倚高楼。
寒来暑往何时了。
世故催人老。
一人口插几张匙。
何用波波劫劫、没休时。
饥来吃饭困来睡。
莫把身为累。
谁能较短与量长。
落叶西风一梦、熟黄粱。
莫向愁人说。
叹人生、不如意事，十常七八。
是则中年伤怀抱，客里何堪送客。
又添取、一襟凄咽。
岸柳凋零秋容澹，黯消凝、怎忍轻攀折。
重会面，甚时节。
杏花丽日梅花雪。
记当时、一觞一咏，楚云湘月。
别后君休劳春梦，转眼江南塞北。
莫漫被、闲愁萦结。
且判离筵今夕醉，霎时间、便见兰舟发。
空怅望，水云阔。
诗不云乎，蒹葭苍苍，白露为霜。
看高山乔木，青云老干，英华滋液，亦敛而藏。
匠石操斤游林下，便一举采之充栋梁。
须知道，是天将大任，翕处还张。
薇郎玉佩丁当。
问何事午桥花竹庄。
又星回岁换，腊残春浅，锦熏笼紫，栗玉杯黄。
唤起东风，吹醒宿酒，把甲子从头重数将。
明朝去，趁传柑宴近，满袖天香。
饮马咸池，总辔昆仑，横骛九州。
庆中兴机会，天生山甫，非常事业，天授留侯。
左搏龙蛇，右驯虎兕，万里中原谈笑收。
功名早，便貂蝉猎猎，飞出兜牟。
新氓无限欢讴。
尽卖剑卖刀归买牛。
正麦摇熏吹，黄迷断垄，秧涵朝雨，绿遍平畴。
眼底太平，不图再见，罗拜焚香青海头。
从今去，愿君王万岁，元帅千秋。
秋气悲哉，薄寒中人，皇皇何之。
更黄花吹雨，苍苔滑屐，栏空斗鸭，床老支龟。
静里跫音，明边眉睫，蹴踏星河天脱革几。
清谈久，顿两忘妍丑，嫫姆西施。
濂溪家住江湄。
爱出水芙蓉清绝姿。
好光风霁月，一团和气，尸居龙见，神动天随。
著察工夫，诚存体段，个里语言文字非。
君家事，莫空将太极。
散打图碑。
露洗秋光透。
指岷峨、无边峭碧，与君为寿。
万里同随琴鹤到，只愿人情长久。
尽头白、眼青如旧。
从臾功名三尺剑，倚函关、风雨蛟龙吼。
谈笑取，印如斗。
从今尽展眉峰皱。
看诸郎、翩翩黄甲，班班蓝绶。
一族孙枝扶膝下，翠竹碧梧争秀。
便嘉庆、图中都有。
花影婆娑清昼永，护新凉、更著丝簧手。
欢未尽，剩添酒。
放了孤山鹤。
向西湖、问讯水边，嫩寒篱落。
试粉盈盈微见面，一点芳心先著。
正日暮、烟轻云薄。
欲搅清香和月咽，倩冯夷、为洗黄金杓。
花向我，劝多酌。
单于吹彻今成昨。
未甘渠、琢玉为堂，把春留却。
倚遍黄昏栏十二，知被儿曹先觉。
更笑杀、卢仝赤脚。
但得东风先手在，管绿阴、好践青青约。
方寸事，两眉角。
南极仙翁，占太微元盖，洞府为家。
身骑若木倒景，手弄青霞。
芙蓉飞旆。
映一川、新绿平沙。
好与问，东风结子，几回开遍桃花。
况是初元玉历，更循环数起，希有年华。
长把清明夜气，养就丹砂。
麻姑送酒，安期生、遗枣如瓜。
欢醉后，呼儿烹试，头纲小凤团茶。
铁瓮栽荷，铜彝种菊，胆瓶萱草榴花。
庭户深沈，画图低映窗纱。
数枝奇石谷牙。
染宣和、瑞露明霞。
于菟长啸，风林未鸣，霜草先斜。
雪丝香里，冰粉光中，兴来进酒，睡起分茶。
轻雷急雨，银篁迸插檐牙。
凉入琵琶。
枕帏开、又送蟾华。
问生涯。
山林朝市，取次人家。
云母屏开，博山炉熨，人间南极星现。
酥篆千秋，灯图百子，酒浪花光照面。
堂深戏彩，任父老、儿童争劝。
耆艾相将潞国，精明恰如清献。
春风飘香合殿。
仗云齐、漏迟宫箭。
正好簪荷入侍，帕柑传宴。
日月华虫茜绚。
便与试、胸中五纹线。
寿域长开，洪钧长转。
四海止斋老，百世水心翁。
都将不尽事业，付与道俱东。
气脉中庸大学，体统采薇天保，几疏柘袍红，千仞倚寥碧，一点驾归鸿。
扈江蓠，贯薜荔，制芙蓉。
午桥绿野深处，心与境俱融。
搏控乾坤龙马，簸弄坎离日月，苍鬓映方瞳。
只恐又催诏，飞度橘花风。
如此好明月，梅里自来无。
炎云溽雾收尽，宇宙一冰壶。
浅濑乍分随合，清影欲连还断，滉漾玉浮图。
风物庾楼似，秋思欠菰蒲。
醉魂醒，尘骨换，我非吾。
琼箫紫凤何许，风露足清都。
君看流光多处，缥缈澼洸人立，白与藕花俱。
只恐姮娥妒，凉透粟生肤。
香山老矣，正商量不下，去留蛮素。
独立踌躇肠欲断，一段若耶溪女。
水底新妆，空中香袖，斜日疏风浦。
向人欲语，垂杨清荫多处。
便好花里唤船，碧筒白酒，微吸荷心苦。
佳月一钩天四碧，隐约明波横注。
雪藕逢丝，擘莲见薏，枕簟凉如雨。
一双宿鹭，伴人永夜翘伫。
光风霁月，信行窝到处，人间天上。
一笑唤回新造化，满眼翠舒红放。
脑后功名，脚跟富贵，梦断春旗仗。
辐巾萧散，任他虮虱龙象。
正是杨柳初眠，海棠半睡，锦绣天开障。
鹤骨松筋年望八，得醉不妨澜浪。
节过烧灯，时催修禊，迎面韶华荡。
宗文扶著，问翁马首何向。
眼生花，灯缀粟。
人在黄金列屋。
金缕细，道冠明。
胆瓶凉意生。
缓歌弦，停酒斝。
待得香风吹下。
斜月转，断云回。
风流不让梅。
二十四番风，才见一番花鸟。
已是有人春瘦，正远山横峭。
踏青底用十分晴，半阴晴方好。
深院日长睡起，又海棠开了。
荷花香里藕丝风。
人在水晶宫。
天上桥成喜鹊，云边帆认归鸿。
去天尺五城南杜，趣对柘袍红。
若问安边长策，莫须浪说和戎。
滂葩七十二滩春。
钟瑞石麒麟。
流水行云才思，光风霁月精神。
金蕉进酒，斑衣起舞，喜气津津。
群玉峰头环珮，紫薇花底丝纶。
花事无多，笙歌绾取东风住。
玉彝雕俎，楼外更筹屡。
醉唤骊驹，催上天梯去。
君知否。
半边铜虎。
邓艾经行路。
庭下宜男萱草，墙头结子榴花。
非烟非雾富平家。
人物风流如画。
宝月曾修玉斧，银河欲泛仙槎。
美人睡起绿云斜。
一笑扶将寿斝。
细雨斜风寂寞秋。
黄花压鬓替人羞。
归舟云树负箜篌。
燕子楼寒迷楚梦，凤皇池暖惬秦讴。
暮云凝碧可禁愁。
小雨轻霜作嫩寒。
蜡梅开尽菊花干。
清香收拾贮诗肝。
文武两魁前样在，功名四谏后来看。
麻姑进酒斗阑干。
六曲屏山似去年。
雪花欺得怕寒肩。
小窗和月照无眠。
笔点轻澌心欲折，烛摇斜吹泪空煎。
伴人梅影更堪怜。
翠翘花艾年时昨。
斗新五采同心索。
含笑祝千秋。
长眉如莫愁。
流光旋磨蚁。
换调重拈起。
深院竹和丝。
皱红裁舞衣。
天理从来屈有信。
东风到处物皆春。
门前骢马权奇种，台上慈乌反哺心。
花岛屐，柳湖尊。
好将长健傲长贫。
诸孙认取翁翁意，插架诗书不负人。
画斛黄花寒更好。
人爱花繁，却被花催老。
旧恨新愁谁酝造。
带围暗减知多少。
开眼万般浑是恼。
只仗微醺，假寐宽怀抱。
隔屋愁眉春思早。
数声啼破池塘草。
万紫千红鬓上粉，聚成一撮精神。
宣和宫样太清真。
韶风摇斗帐，芳露湿纶巾。
消得流莺花底滑，一声惊起梁尘。
扶将芍药牡丹春。
光浮金盏面，香到玉池津。
风雨过芳晨。
多少愁红恨紫尘。
两点眉尖凝远碧，纷纷。
又被杨花误一春。
金凤压娇云。
睡起纱窗背欠伸。
心事欲言言不尽，沈沈。
乳燕雏莺触拨人。
平沙芳草渡头村。
绿遍去年痕。
游丝下上，流莺来往，无限销魂。
绮窗深静人归晚，金鸭水沈温。
海棠影下，子规声里，立尽黄昏。
花光灯影浸帘栊。
蓬岛现仙翁。
瑶裾织翠，诗瞳点碧，酒脸潮红。
窦郎阴德知多少，万卷奏新功。
前庭梧竹，后园桃李，无限春风。
霜月冷婷婷。
夹岸芦花雪点成。
短艇水晶宫里系，闲情。
谁道芙蓉更有城。
阿鹊数归程。
人倚低窗小画屏。
莫恨年华飞上鬓，堪凭。
一度春风一度莺。
春正美。
满眼万红千紫。
收拾群香归瓮蚁。
长年花信里。
深院帘栊如水。
双燕呢喃芳垒。
唾碧轻衫人送喜。
梅梢新结子。
开笑口。
又是茱萸重九。
好水佳山长似旧。
健如黄犊走。
菊蕊峥峥如豆。
风雨轻寒初透。
檐外鹊声谁送酒。
莫闲金碗手。
簸弄柳梢春，呼吸花心露。
倦粉娇黄扇底风，尽向眉心度。
唤醒海棠红，约住樱桃素。
上到瑶台最上层，共跨青鸾去。
后句梦中得。
芍药打团红，萱草成窝绿。
帘卷疏风燕子归，依旧卢仝屋。
贫放麹生疏，闲到青奴熟。
扫地焚香伴老仙，人胜连环玉。
楼前路。
愁对万点风花，数行烟树。
依依斜日红收，暮山翠接，平芜尽处。
小留伫。
还是画栏凭暖，半扃朱户。
帘栊尽日无人，消凝怅望，时时自语。
堪恨行云难系，赋情杨柳，徘徊犹舞。
追想向来欢娱，怀抱非故。
题红寄绿，魂断江南句。
何时见、轻衫雾唾，芳茵莲步。
燕子西飞去。
为人试道，相思闷绪。
空有肠千缕。
清泪满，斑斑多于春雨。
忍看鬓发，密堆飞絮。
燕子池塘，黄鹂院落，海棠庭户。
东君暗许，借与轻风柔雨。
奈春光困人正浓，画栏小立慵无语。
念冶游时节，融怡天气，异乡愁旅。
朝暮。
凝情处。
叹聚散悲欢，岁常十五。
连飞并羽，未抵鸳朋凤侣。
算章台、杨柳尚存，楚娥鬓影依旧否。
再相逢、拚解雕鞍，燕乐同杯俎。
春色遍横塘。
年华巧、过雨湿残阳。
正一带翠摇，嫩莎平野，万枝红滴，繁杏低墙。
恼人是，燕飞盘软舞，莺语咽轻簧。
还忆旧游，禁烟寒食，共追清赏，曲水流觞。
回思欢娱处，人空老，花影尚占西厢。
堪惜翠眉环坐，云鬓分行。
看恋柳烟光，遮丝藏絮，妒花风雨，飘粉吹香。
都为酒驱歌使，应也无妨。
长亭今古道，水流暗响，渺渺杂风沙。
倦游惊岁晚，自叹相思，万里梦还家。
愁凝望结，但掩泪、慵整铅华。
更漏长，酒醒人语，睥睨有啼鸦。
伤嗟。
回肠千缕，泪眼双垂，遏离情不下。
还暗思、香翻香烬，深闭窗纱。
依稀看遍江南画，记隐隐、烟霭蒹葭。
空健羡，鸳鸯共宿丛花。
嫩黄上柳，新绿涨池，东风艳冶天色。
又见乍晴还雨，年华傍寒食。
春依旧，身是客。
对丽景、易伤岑寂。
怅凝望、一带平芜，剪就茵藉。
前度少年场，醉记旗亭，联句遍窗壁。
调笑映墙红粉，参差水边宅。
芦鞭懒过故陌。
恨未老、渐成尘迹。
谩无语，立尽斜阳，怀抱谁识。
小园花梢雨歇，浪羞泫。
碧瓦光霁，罗幕香浮，莺啼燕语交加，是处池馆春遍。
风外、认得笙歌近远。
醉魂半萦，夜酒吹未散。
暗忆年时，正日赴、西池宴。
笑携艳质，郢曲新声妙如剪。
有愁容易排遣。
岁华惯，每到和风丽日欢再理。
为妙歌新调，粲然一曲，千金轻费。
记夜阑沈醉。
更衣换酒珠玑委。
怅画烛摇影，易积银盘红泪。
向笙歌底。
问何人、能道平生，聚合欢娱，离别兴味。
谁怜露浥烟笼，尽栽培、艳桃秾李。
谩萦牵，空坐隔千山，情遥万水。
纵有丹青笔，应难摹画憔悴。
野亭话别，恨露草芊绵，晓风酸楚。
怨丝恨缕。
正杨花碎玉，满城雪舞。
耿耿无言，暗洒阑干泪雨。
片帆去。
纵百种避愁，愁早知处。
离思都几许。
但渐惯征尘，斗迷归路。
乱山似俎。
更重江浪淼，易沈书素。
瞪目销魂，自觉孤吟调苦。
小留伫。
隔前村、数声箫鼓。
倾国名姝，似晕雪匀酥，无限娇艳。
素质闲姿，天赋淡蛾丰脸。
还是睡起慵妆，顾鬓影、翠云零乱。
怅平生、把鉴惊换。
依约琐窗逢见。
绣帏凝想鸳鸯荐。
画屏烘、兽烟葱茜。
依红傍粉怜香玉，聊慰风流眼。
空叹倦客断肠，奈听彻、残更急点。
仗梦魂一到，花月底、休飘散。
宛转回肠离绪，懒倚危栏，愁登高阁。
相思何处，人在绣帏罗幕。
芳年艳齿，枉消虚过，会合丝轻，因缘蝉薄。
暗想飞云骤雨，雾隔烟遮，相去还是天角。
怅望不将梦到，素书谩说波浪恶。
纵有青青发，渐吴霜妆点，容易凋铄。
欢期何晚，忽忽坐惊摇落。
顾影无言，清泪湿、但丝丝盈握。
染斑客袖，归日须问著。
为忆仙姿，相思恨、缠绵未足。
从别后、沈郎消瘦，带围如束。
消息三年沈过处，关山千里无飞肉。
算谁知、中有不平心，弹棋局。
空想像，金钗卜。
时畏玩，回纹曲。
许何时重到，琐窗华屋。
长得一生花里活，软红深处鸳鸯宿。
也胜如、骑马著征衫，京尘扑。
看青山绕郭。
更暮草萋萋，疏烟漠漠。
无风自花落。
欲黄昏，谁向官楼吹角。
刚肠顿弱。
恨别来、辜负厚约。
想香闺念旧，还忆去年，共举杯酌。
寂寞。
光阴虚度，未说离愁，泪痕先阁。
珠帘翠幕。
除相见，是奇药。
况中年已后，凭高临远，情怀终是易恶。
早归休，月地云阶，剩追笑乐。
倦踏征尘，厌驱匹马，凝望故国犹赊。
孤馆今宵，乱山何许，平林漠漠烟遮。
怅过眼光阴似瞬，回首欢娱异昔，流年迅景，霜风败苇惊沙。
无奈轻离易别，千里意，制泪独长嗟。
绮窗人远，青门信杳，叙影何时，重见云斜。
空怨忆、吹箫韵曲，旋锦回文，想像宫商蠹损，机杼生尘，谁为新装晕素华。
那信自怜，悠扬梦蝶，浮没书鳞，纵有心情，尽为相思，争如傍早归家。
素秋霁，云横旷野，浪拍孤堞。
柔橹悲声顿发。
骊歌恨曲未阕。
念一寸回肠千缕结。
柳条在、忍使攀折。
但怅惘章台路多少，相思拚愁绝。
凄切。
去程浩渺空阔。
奈断梗孤蓬，西风外、蔌蔌残吹咽。
应暗为行人，伤念离别。
泪波易竭。
凝怨怀、羞睹当时明月。
烟浪无穷青山叠。
鱼封远、雁书渐歇。
甚时合、金钗分处缺。
谩飘荡、海角天涯，再见日，应怜两鬓玲珑雪。
园林晴昼，花上黄峰尾。
莺语怯游人，又还傍、绿杨深避。
曲池斜径，草色碧于蓝，栏倦倚。
帘半起。
魂断斜阳里。
江南春尽，渺渺平桥水。
身在一天涯，问此恨、何时是已。
飞帆轻桨，催送莫愁来，歌舞地。
尊酒底。
不羡东邻美。
丹青闲展小屏山。
香烬一丝寒。
织锦回纹，生绡红泪，不语自羞看。
相思念远关河隔，终日望征鞍。
不识单栖，忍教良夜，魂梦觅长安。
东风无力扬轻丝。
芳草雨余姿。
浅绿还池，轻黄归柳，老去愿春迟。
栏干凭暖慵回首，闲把小花枝。
怯酒情怀，恼人天气，消瘦有谁知。
一枕盘莺锦暖。
初起懒匀妆面。
绿云袅娜映娇眼。
酒入桃腮晕浅。
翠帘半卷香萦线。
碍飞燕。
画屏浅立意闲远。
春锁深沈小院。
烛彩花光明似昼。
罗帏夜出倾城秀。
红锦纹茵双凤斗。
看舞后。
腰肢宛胜章台柳。
眼尾春娇波态溜。
金樽笑捧纤纤袖。
一阵粉香吹散酒。
更漏久。
消魂独自归时候。
西北有高楼。
淡霭残烟渐渐收。
几阵凉风生客袖，飕飕。
心逐年华衮衮流。
花卉满前头。
老懒心情万事休。
独倚栏干无一语，回眸。
鼓角声中唤起愁。
春色暮，短艇舣长堤。
飞絮空随花上下，啼莺占断水东西。
来往燕争泥。
桑柘绿，归去觅前蹊。
夜瓮酒香从蚁斗，晓窗眠足任鸡啼。
犹胜旅情凄。
杨柳依依窣地垂。
麹尘波影渐平池。
霏微细雨出鱼儿。
先自别来容易瘦，那堪春去不胜悲。
腰肢宽尽缕金衣。
无数流莺远近飞。
垂杨袅袅弄晴晖。
断肠声里送春归。
鬓影空思香雾湿，袜尘还想步波微。
去年花下酒阑时。
清泪斑斑著意垂。
消魂迢递一天涯。
谁能万里布长梯。
先自楼台飞粉絮，可堪帘幕卷金泥。
相思心上乳莺啼。
参差凤铎鸣高屋。
渐惊觉、清眠熟。
看夕阳倒影花阴速。
双燕子、归来宿。
几曲危肠愁易束。
问雪鬓、何时重绿。
料想此情同，应暗损、香肌玉。
红深绿暗春无迹。
芳心荡、冶游客。
记摇鞭跋马铜驼陌。
凝睇认、珠帘侧。
絮满愁城风卷白。
递多少、相思消息。
何处约欢期，芳草外、高楼北。
池馆春深，海棠枝上斑斑雨。
酒旗斜举。
风滚杨花絮。
游子征衫，凭暖阑干处。
空凝伫。
杜鹃啼苦。
还报南楼鼓。
月影娟娟明秀。
帘波吹皱。
徘徊空度可怜宵，谩问道、因谁瘦。
不见芳音长久。
鳞鸿空有。
渭城西路恨依然，尚梦想、青青柳。
心抵江莲长苦。
凌波人去。
厌厌消瘦不胜衣，恨清泪、多于雨。
旧曲慵歌琼树。
谁传香素。
碧溪流水过楼前，问红叶、来何处。
庭叶飘寒，砌蛩催织，夜色迢迢难度。
细剔灯花，再添香兽，凄凉洞房朱户。
见凤枕羞孤另，相思洒红雨。
有谁语。
道年来，为郎憔悴，音问隔，回首后期尚阻。
寂寞两愁山，锁闲情、无限颦妩。
嫩雪消肌试罗衣、宽尽腰素。
问何时梦里，趁得好风飞去。
柳拂鹅黄，草揉螺黛，院落雨痕才断。
蜂须雾湿，燕嘴泥融，陌上细风频扇。
多少艳景关心，长苦春光，疾如飞箭。
对东风忍负，西园清赏，翠深香远。
空暗忆、醉走铜驼，闲敲金革登，倦迹素衣尘染。
因花瘦觉，为酒情钟，绿鬓几番催变。
何况逢迎向人，眉黛供愁，娇波回倩。
料相思此际，浓似飞红万点。
扇留风，冰却暑。
夏木阴阴，相对黄鹂语。
薄晚轻阴还阁雨。
远岸烟深，仿佛菱歌举。
燕归来，花落去。
几度逢迎，几度伤羁旅。
油壁西陵人识否。
好约追凉，小舣兼葭浦。
菱藕花开来路香。
满船丝竹载西凉。
波摇发彩粉生光。
翡翠双飞寻密浦，鸳鸯浓睡倚回塘。
闲情须与酒商量。
密约深期卒未成。
藏钩春酒坐频倾。
向人娇艳夜亭亭。
相顾无言情易觉，归来单枕梦犹惊。
眼梢怨泪几时晴。
闲荡兰舟，翠娥仙袂风中举。
鸳鸯深浦。
绿暗曾来路。
留恋荷香，薄晚慵归去。
还相顾。
练波澄素。
月上潮生处。
远山重叠乱山盘。
江上晚风酸。
秋容更兼残日，枫叶照人丹。
书未到，梦犹闲。
鬓先斑。
凭高无语，征雁知愁，声断云间。
河梁携手别，临歧语，共约踏青归。
自双燕再来，断无音信，海棠开了，还又参差。
料此际，笑随花便面，醉骋锦障泥。
不忆故园，粉愁香怨，忍教华屋，绿惨红悲。
旧家歌舞地，生疏久，尘暗凤缕罗衣。
何限可怜心事，难诉欢期。
但两点愁蛾，才开重敛，几行清泪，欲制还垂。
争表为郎憔悴，相见方知。
长亭无数，羁客将归，故园换叶。
乳鸭随波，轻苹满渚时共唼。
接眼春色何穷，更橹声伊轧。
思忆前欢，未言心已愁怯。
欺鬓吴霜。
恨星星、又还盈镊。
锦纹鱼素，那堪重翻再阅。
粉指香痕依旧，在绣裳鸳箧。
多少相思，皱成眉上千叠。
暮色闻津鼓。
烟波碧、数行征雁时度。
轻榔聚网，长歌和楫，水村渔户。
行人又落天涯，但怅望、高阳伴侣。
记旧日、酒卸宫袍，马酬少妾词赋。
如今鬓影萧然，相逢似雪，徒话愁苦。
芳尘暗陌。
残花遍野，岁华空去。
垂杨翠拂门径，尚梦想、当时住处。
纵早归、绿渐成阴，青娥在否。
花骢纵策，制泪掩斜扉。
玉炉细袅，鸳被半闲，萧瑟罗帏。
银漏声，那更杂、疏疏雨里，此时怀抱谁知。
恨凄其。
西窗自剪寒花，沈吟暗数归期。
最爱深情密意，无限当年，往复诗辞。
千万纸。
甚近日、人来字渐稀。
碧纱窗外黄鹂语，声声似愁春晚。
岸柳飘绵，庭花堕雪，惟有平芜如剪。
重门尚掩。
看风动疏帘，浪铺湘簟。
暗想前欢，旧游心事寄诗卷。
鳞鸿音信未睹，梦魂寻访后，关山又隔无限。
客馆愁思，天涯倦迹，几许良宵展转。
闲情意远。
记密阁深闺，绣衾罗荐。
睡起无人，料应眉黛敛。
溶溶水映娟娟秀。
浅约宫妆笼翠袖。
舞余杨柳乍萦风，睡起海棠犹带酒。
憔悴萧郎缘底瘦。
那日花前相见后。
西窗疑是故人来，费得罗笺诗几首。
塞云垂地，堤烟重，燕鸿初度江表。
露荷风柳向人疏，台榭还清悄。
恨脉脉、离情怨晓。
相思魂梦银屏小。
奈倦客征衣，自遍拂尘埃，玉镜羞照。
无限静陌幽坊，追欢寻赏，未落人后先到。
少年心事转头空，况老来怀抱。
尽绿叶红英过了。
离声慵整当时调。
问丽质，从憔悴，消减腰围，似郎多少。
庭院雨晴，倚斜照、睡余双鹜。
正学染修蛾，官柳细匀黛绿。
绣帘半卷，透笑语、琐窗华屋。
带脆声咽韵，远近时闻丝竹。
乍著单衣，才拈圆扇，气候暄燠。
趁骄马香车，同按绣坊画曲。
人生如寄，浪勤耳目。
归醉乡，犹胜旅情愁独。
烟湿高花，雨藏低叶，为谁翠消红陨。
叹水流波迅。
抚艳景、尚有轻阴余润。
乳莺啼处路，思归意、泪眼暗忍。
青青榆荚满地，纵买闲愁难尽。
勾引。
正记著年时，乍怯春寒阵阵。
小阁幽窗，残妆剩粉，黛眉曾晕。
迢递魂梦万里，恨断柔肠寸。
知何时重见，空为相思瘦损。
朝日融怡，天气艳冶，校英杏萼犹小。
燕垒初营，蜂衙乍散，池面烟光缥渺。
芳草如薰，更潋滟、波光相照。
锦绣萦回，丹青映发，未容春老。
倦客自嗟清兴少。
念归计、梦魂飞绕。
浪阔鱼沈，云高雁阻，瞪目添愁抱。
忆香闺、临丽景，无人伴、轻颦浅笑。
想像消魂，怨东风、孤衾独晓。
院宇无人晴昼，静看帘波舞。
自怜春晚，漂流尚羁旅。
那况泪湿征衣，恨添客鬓，终日子规声苦。
动离绪。
谩徘徊愁步。
何时再相遇。
旧欢如昨，匆匆楚台雨。
别后南北天涯，梦魂犹记关山，屡随书去。
宿霭笼晴。
层云遮日，送春望断愁城。
篱落堆花，帘栊飞絮，更堪远近莺声。
岁华流转，似行蚁、盘旋万星。
人生如寄，利锁名缰，何用萦萦。
骎骎皓发相迎。
斜照难留，朝雾多零。
宜趁良辰，何妨高会，为酬月皎风清。
舞台歌榭，遇得旅、欢期易成。
莫辞杯酒，天赋吾曹，特地钟情。
良宵相对一灯青。
相思写砑绫。
去时情泪滴红冰。
西风吹涕零。
愁宛转，意飞腾。
晴窗穿纸蝇。
梦知关塞不堪行。
忆君犹问程。
鸳鸯浓睡碧溪沙。
荷花深处家。
快风收电掣金蛇。
凉波流素华。
吴国艳，楚宫娃。
红潮连翠霞。
坐来忽忽烛光斜。
城头闻乱鸦。
绿叶阴阴，满城风雨催梅润。
画楼人近。
朝雾来芳信。
从解雕鞍，休数花吹阵。
无多闷。
燕催莺趁。
付与春归恨。
一带垂杨蘸水。
映芳草、萋萋千里。
跋马回堤少年子。
拥青蛾，向红楼，南酒市。
拼饮莺花底。
恣欢笑、粉融香坠。
不趁临分醉中起。
但依稀，写柔情，留蜀纸。
一钩新月淡于霜。
杨柳渐分行。
征尘厌堆襟袂，鸡唱促晨装。
淮水阔，楚山长。
暗悲伤。
重阳天气，杯酒黄花，还寄他乡。
闲愁眉上翠小。
尽春衫宽了。
舞鉴孤鸾，严妆羞独照。
王孙音信尚渺。
度寒食、禁烟须到。
趁赏芳菲，今年春事早。
花幕高烧烛，兽炉深炷香。
寒色上楼阁，春威遍池塘。
多情天孙罢织，故与玉女穿窗。
素脸浅约宫装。
风韵胜笙簧。
游冶寻旧侣，尊酒老吾乡。
清歌度曲，何妨尘落雕梁。
任瑶阶平尺，珠帘人报，剩拼酩酊飞羽觞。
晓起山光惨，晚来花意寒。
映月衣纤缟，因风佩琅玕。
三弄江梅听彻，几点岸柳飘残。
宛然舞曲初翻。
帘影卷波澜。
把酒同唤醒，促膝小留欢。
清狂痛饮，能消多少杯盘。
况人生如寄，相逢半老，岁华休作容易看。
帘筛月影金，风卷杨花雪。
天边鸿雁少，音尘绝。
春光欲暮，客心归心折。
江湖波浪阔。
目断家山，料应易过佳节。
柔情千点，杜宇枝头血。
危肠余寸许，谁能接。
眠思梦忆，不似今番切。
欲对何人说。
搅镜沈吟，瘦来须有差别。
长空淡碧，素魄凝辉，星斗寒相射。
凤楼鸳瓦。
天风动，冉冉珮环高下。
歌清韵雅。
对好景、芳樽满把。
花雾浓，灯火荧煌，笑语烘兰麝。
千斛明珠照夜。
况人如图画，明艳容冶。
绣巾香帕。
归来路，缓逐杏鞯骄马。
笙歌散也。
愁万炬、绛莲分谢。
更漏残，惊听西楼，吹小梅初罢。
正夕阳间，秋光淡，鸳瓦参差华屋。
高低帘幕迥，但风摇环珮，细声频触。
瘦怯单衣，凉生两袖，零乱庭梧窗竹。
相思谁能会，是归程客梦，路谙心熟。
况时节黄昏，闲门人静，凭栏身独。
欢情何太速。
岁华似、飞马驰轻毂。
谩自叹、河阳青鬓，苒苒如霜，把菱花、怅然凝目。
老去疏狂减，思堕策、小坊幽曲。
趁游乐、繁华国。
回首无绪，清泪粉于红菽。
话愁更堪剪烛。
凌波台畔花如剪，几点吴霜。
烟淡云黄。
东阁何人见晚妆。
江南春近书千里，谁寄清香。
别墅横塘。
鼓角声中又夕阳。
看流莺度柳，似急响、金梭飞掷。
护巢占泥，翩翩飞燕翼。
昨梦前迹。
暗数欢娱处，艳花幽草，纵冶游南国。
芳心荡漾如波泽。
系马青门，停车紫陌。
年华转头堪惜。
奈离襟别袂，容易疏隔。
人间春寂。
谩云容暮碧。
远水沈双鲤、无信息。
天涯渐老羁客。
叹良宵漏断，独眠愁极。
吴霜皎、半侵华帻。
谁复省十载，匀得晕粉，髻倾鬟侧。
相思意、不离潮汐。
想旧家、接酒巡歌计，今难再得。
花台响彻歌声暖。
白日林中短。
春心摇荡客魂消。
搓粉揉香排比、一团娇。
重来犹自寻芳径。
吹鬓东风影。
步金莲处绿苔封。
不见彩云双袖、舞惊鸿。
晚烟直。
池沼波痕皱碧。
年芳为、花态柳情。
挼粉揉情酿春色。
繁华记上国。
曾识。
倾城幼客，风流是、联句送钩，笺绿绡红递书尺。
行云去无迹。
念暖响歌台，香雾瑶席。
当时谁信盟言食。
知一岁离聚，几多间阻，人生如梦寄堠驿。
况分散南北。
悲恻。
万愁积。
奈鸾凤欢疏，鱼雁音寂。
天涯何处相思极。
但目断芳草，恨随塞笛。
那堪庭院，更听得，夜雨滴。
漏泄东君消息后。
短叶长条，著意遮轩牖。
嫩比鹅黄初熟酒。
染匀巧费春风手。
万缕筛金新月透。
入夜柔情，还胜朝来秀。
彩笔雕章知几首。
可人标韵无新旧。
一搦腰肢初见后。
恰似娉婷，十五藏朱牖。
春色恼人浓抵酒。
风前脉脉如招手。
黛染修眉蛾绿透。
态婉仪闲，自是闺房秀。
堪惜年华同转首。
女郎台畔春依旧。
碎玉飞花寒食后。
薄影行风，终日穿疏牖。
有客思归还把酒。
闲吹倦絮轻黏手。
雪满愁城寒欲透。
飘尽残英，翠幄成秾秀。
张绪风流今白首。
少年襟度难如旧。
翠浪蓝光新雨后。
整整斜斜，高下笼窗牖。
万斛深倾重碧酒。
量愁知落何人手。
栊雾梳烟晴色透。
照影回风，一段嫣然秀。
白下门东空引首。
藏鸦枝叶长怀旧。
都会地。
东南王气须记。
龙盘凤舞到钱塘，瑞烟回起。
画图彩笔写西湖，波光溶漾无际。
翠栏最宜半倚。
柳阴骏马谁系。
鳞差观阁接飞翚，衙庐万垒。
倒空碧浸软琉璃，云收天净如水。
夕阳照晚听近市。
沸笙箫、欢动闾里。
比屋乐逢尧世。
好相将载酒寻歌玄对。
酬答年华莺花里。
黄鸡晓唱玲珑曲。
人生两鬓无重绿。
官柳系行舟。
相思独倚楼。
来时花未发。
去后纷如雪。
春色不堪看。
萧萧风雨寒。
华堂银烛堆红泪。
解说离人多少意。
恨从别后恨无穷，愁到浓时惟一味。
江南渭北三千里。
憔悴相思何日已。
马蹄清晓草黏天，庭院黄昏花满地。
莺飞翠柳摇，鱼跃浮萍破。
班班红杏子，交榴火。
池台昼永，缭绕花阴里。
山色遥供座。
枕簟清凉，北窗时唤高卧。
翻思少年，走马铜驼左。
归来敲镫月，留关锁。
年华老矣，事逐浮云过。
今吾非故我。
那日尊前，只今问有谁呵。
甚一般、化工模子。
铸成一个拙底。
生来不向春头上，却跨暮春婪尾。
蓦省记。
早冉冉花阴，氵虢氵虢循除水。
虽然恁地。
但笑咏春风，闲推鸣瑟，别自有真意。
从前看，三十七年都未。
醉生声利场里。
浮云破处窗涵月，唤得自家醒起。
别料理。
那玉燕石麟，不当真符瑞。
彻头地位。
也须是长年，闻些好语，作个标月指。
清江社雨初晴，秋香吹彻高堂晓。
天然带得，酒星风骨，诗囊才调。
沔水春深，屏山月淡，吟鞭俱到。
算一生绕遍，瑶阶玉树，如君样、人间少。
未放鹤归华表。
伴仙翁、依然天杪。
知他费几，雁边红粒，马边青草。
待得清夷，彩衣花绶，哄堂一笑。
且和平心事，等闲博个，千秋不老。
二童一马，素琴独鹤，长与仙翁为伴。
自从分付益州来，便蔚有、隆中人望。
边烽白羽，军符赤籍，弄得不成模样。
愿公福德厚如山，为扶起、坤陲一半。
碧嶂青江路。
近重阳、不寒不暖，不风不雨。
杜宇花残银杏过，犹有秋英未吐。
但日对、南山延伫。
碧落仙人骑赤鲤。
渺风烟、不上瞿塘去。
来伴我，宛陵住。
西风画角高堂暮。
炙银灯、疏帘影里，笑呼儿女。
爷作嘉兴新太守，囝拜鹗书天府。
况哥共、白头相聚。
天分从来钟至乐，更谁思、野鸭鸳鸯语。
提大斗，酌寒露。
翠隐红藏春尚薄。
百花头上梅先觉。
清晓寒城闻画角。
云一握。
鸦翻诏墨天边落。
碧眼棱棱言谔谔。
谏书犹自留黄阁。
世事翻腾谁认错。
休话著。
绿尊且举鸬鹚杓。
杏花时候匆匆别。
又欲迫、黄花节。
过了三年经八月。
骊驹声里，青鸿头畔，几见刀头折。
诸生立尽门前雪。
半偈重翻为渠说。
且莫从头烹瓠叶。
已呼童稚，多藏酒秫，共醉陶彭泽。
将进酒。
吹起黄钟清调。
手按玉笙寒尚峭。
陇梅春已透。
蓝染溪光绿皱。
花簇马蹄红斗。
尽使宛陵人说道。
状元今岁又。
金榜揭。
都是鹿鸣仙客。
手按玉笙寒尚怯。
倚梅歌一阕。
柳拂御街明月。
莺扑上林残雪。
前岁杏花元一色。
马蹄归路滑。
元九不回，胡三不问，花说与谁。
赖得东皇，调停春住，句管花飞。
庭前密打红围。
想孙子、兵来出奇。
似恁丰神，谁人刚道，色比明妃。
倚南墙、几回凝伫。
绿筠冉冉如故。
帝城景色缘何事，一半花枝风雨。
收听取。
这气象精神，则要人来做。
当留客处。
且遇酒高歌，逢场戏剧，莫作皱眉事。
那个是，紫佩飞霞仙侣。
骎骎云步如许。
清闲笑我如鸥鹭。
不肯对松觅句。
萍散聚。
又明月、还寻锦里烟霞路。
浮名自误。
待好好归来，携筒载酒，同访子云去。
修篁翠葆人家，分明水鉴光中住。
就中得要，危亭瞰渌，小桥当路。
一榻桃笙，半窗竹简，清凉如许。
纵武陵佳丽，若耶深窈，那得似、双溪趣。
一夜檐花落枕，想鱼天、涨痕新露。
多君唤我，扫花坐晚，解衣逃暑。
脍切银丝，酒招玉友，曲歌金缕。
愿张郎，长与莲花相似，朝朝暮暮。
东里韶光早。
百舌枝头啼碎了。
溪梅开尽，池水绿波还皱。
种柳先生觉意阑，看花君子非年少。
心似淡云，梦随芳草。
满地松花不扫。
镇日春愁萦怀抱。
谁能击筑长歌，吹笳清啸。
寄声玉关行人道，未报君恩难便老。
鸡塞雨寒，戍楼烟渺。
小池塘，闲院落，薄薄见山影。
杨柳风来，吹彻醉魂醒。
有时低按秦筝，高歌水调，落花外、纷纷人境。
猛深省。
但有竹屋三间，莲田二顷。
便可休官，日对漏壶永。
假饶是、红杏尚书，碧桃学士，买不得、朱颜芳景。
伶俐聪明，都不似、阿奴碌碌。
渐欲买、青山路隐，白云同宿。
半醉尽教乌帻堕，熟眠休管屏风触。
算人生、能有几时闲，金乌速。
粗粗饭，天仓粟。
浊浊酒，天家禄。
更钓鲜采薇，有何不足。
君不见当年金谷事，绿珠弄笛椒涂屋。
到而今、富贵一场空，终非福。
翠柔香嫩，乍春风庭院。
换却幽人读书眼。
淡鹅黄袅袅，玉破梢头，莺未啭，绿皱池波尚浅。
王孙才别后，长负芳时，碧草萋萋绣茵软。
海棠桃花雨，红湿青衫，春心荡，不省花飞减半。
待持酒高堂、劝东皇，且爱惜芳菲，留春借暖。
跨征鞍，横战槊，上襄州。
便匹马、蹴踏高秋。
芙蓉未折，笛声吹起塞云愁。
男儿若欲树功名，须向前头。
凤雏寒，龙骨朽，蛟渚暗，鹿门幽。
阅人物、渺渺如沤。
棋头已动，也须高著局心筹。
莫将一片广长舌，博取封侯。
额扣龙墀苦。
对南宫、春风侍女，掉头不顾。
烽火连营家万里，漠漠黄沙吹雾。
莽关塞、白狼玄兔。
如此江山俱破碎，似输棋、局满枰无路。
弹血泪，迸如雨。
轻帆且问夔州戍。
俯江流、桑田屡改，阵图犹故。
抱此孤忠长耿耿，痛恨年华不与。
但月落、荒洲绝屿。
君与鹤山皆人杰，倘功名、到手还须做。
平滟滪，洗石鼓。
玉骢已向关头路。
待携取、功名去。
慷慨不歌桃叶渡。
囊书犹在，剑花未落，富有经纶处。
从军缅想当年赋。
纵局局翻新只如许。
但恐归来秋色暮。
薰炉茗碗，葵根瓠叶，落莫灯前雨。
白鹤山人，被推作、诸军都督。
对朔雪边云，上马龙光酉农郁。
戊已营西连太白，甲丁旗尾扪箕宿。
倚梅花、听得凯歌声，横吹曲。
船易漏，袽难沃。
柯易烂，棋难复。
阅勋名好样，只推吾蜀。
风撼藕塘猩鬼泣，月吞采石鲸鲵戮。
管明年、缚取敌人回，持钧轴。
倦客无家，且随寓、瞻乌爱止。
浪占得，清溪一曲，水鲜山美。
菡萏香浮几案上，芙蓉月落吟窗里。
纵结庐、虽不是吾庐，聊复尔。
人似玉，神如水。
歌古调，传新意。
问老庞何日，携家来此。
后著岂无棋对待，前锋自有诗当底。
若新秋、京口酒船来，仍命寄。
风约湖船，微摆撼、水光山色。
纵夹岸、秋芳冷淡，亦随风拆。
荷芰尚堪骚客制，兰苕犹许诗人摘。
最关情、疏雨画桥西，宜探索。
蓬岛上，神仙宅。
苍玉佩，青城客。
把从前文字，委诸河伯。
涵浸胸中今古藏，编排掌上乾坤策。
却仍携、新草阜陵书，归山泽。
兰切膏凝，柳沟燧落，光景乍新。
正石坛人静，风清绮陌，朱筵灯闹，雨压香尘。
不似潘郎花作县，且管勾江山当主人。
看承处，有帘犀透月，蜡凤烧云。
裴回五花泉上，问谁解攻打愁城。
算人生行乐，不须富贵，官居游适，必就高明。
山寺归来簪花笑，笑老去犹能强作春。
无限事，愿长开醉眼，饱看升平。
莺花旧恨凭谁雪。
也须管句灯时节。
黄已上眉峰。
小槽初滴红。
好天佳月夕。
结珮飞霞客。
醒恐不如酲。
何妨独屡更。
问讯西园，一春几何，君今再游。
记流觞亭北，偷拈酒戏，凌云台上，暗度诗阄。
略略花痕，差差柳意，十日不来红绿稠。
须重醉，便功名了后，白发争休。
定谁骑鹤扬州。
任书放床头盏瓮头。
况殷勤莺燕，能歌更舞，轻狂蜂蝶，欲去还留。
岁月易忘，姓名须载，笔势翩翩回万牛。
归来晚，有烛明金剪，香暖珠篝。
六月云初，人争议公，公无阻伤。
记传飞急羽，舟还海道，弥漫白水，路入沙场。
万姓三军，倚公为命，法有逗遛公自当。
君还信，似崔嵬砥柱，屹立瞿塘。
此行阴德难量。
到论定才知滋味长。
看鱼肥蟹健，妻孥共乐，酒火余稻熟，翁媪相将。
何以报公，祝公千岁，多少人家烧夜香。
凌烟上，更声名凛凛，冠剑堂堂。
日过西窗，客枕梦回，庭空放衙。
记海棠洞里，泥金宝斝，酴醿架下，油壁钿车。
醉墨题诗，蔷薇露重，满壁飞鸦行整斜。
争知道，向如今漂泊，望断天涯。
小桃一半蒸霞。
更两岸垂杨浑未花。
便解貂贳酒，消磨春恨，量珠买笑、酬答年华。
对面青山，招之不至，说与浮云休苦遮。
山深处，见炊烟又起，知有人家。
人物眇然，落落晓星，如君几何。
有飘摇长袖，工持月斧，寂寥遗韵，妙鼓云和。
政事文章，特其余事，英气横空时浩歌。
还堪笑，似龙文古鼎，谁复摩挲。
青丝系马庭柯。
为小驻寿君金叵罗。
说一时伟望，齐高岳麓，二年遗爱，拍满湘波。
世事多端，细凭商略，痛处不须言语多。
从今去，好经从乌府，躐上銮坡。
有美一人，昔在何居，今方见之。
俨琼缨翠弁，气清芬只，珠幢绛节，光陆离兮。
吾道非耶，世情复尔，天骥昂藏不受羁。
还知否，定曲高寡和，才大难施。
行吟湘水之湄。
看云卷云舒无定姿。
想粲然长笑，物皆有用，时哉易失，我亦奚为。
袖手旁观，何如小试，欲脱囊中失利锥。
君休叹，正梅花将发，尘满征衣。
击碎珊瑚树。
为留春、怕春欲去，驶如风雨。
春不留兮君休问，付与流莺自语。
但莫赋、绿波南浦。
世上功名花梢露。
政何如、一笑翻金缕。
系白日，莫教暮。
苍头引马城西路。
趁池亭、荻芽尚短，梅心未苦。
小雨欲晴晴不定，漠漠云飞轻絮。
算行乐、春来几度。
鞭影不摇鞍小据。
过横塘、试把前山数。
双白鹭，忽飞去。
兴泼元同宇。
唤君来、浮君大白，为君起舞。
满袖斑斑功名泪，百岁风吹急雨。
愁与恨、凭谁分付。
醉里狂歌空漫触，且休歌、只倩琵琶诉。
人不语，弦自语。
诗成更将君自赋。
渺楼头、烟迷碧草，云连芳树。
草树那能知人意，怅望关河梦阻。
有心事、笺天天许。
绣帽轻裘真男子，政何须、纸上分今古。
未办得，赋归去。
叹镜中白发，元不向、酒边栽。
奈诗习未除，客愁易感，剩要安排。
浮名任他有命，怕青山、颇怪不归来。
出屋长松招鹤，绕渠流水行杯。
浪驱羸马踏江淮。
幽梦苦相催。
甚狭路嵚崎，雄心突兀，谁忍徘徊。
此事正烦公等，笑曹刘、只合作舆台。
我自人间屈曲，青云有眼休回。
政胡尘满野，问谁与、作坚城。
有老子行年，平头六十，无限声名。
向来试陈大略，便群儿、啁哳耳边鸣。
争识规模先定，破羌终属营平。
吾心惟有忠诚。
羞媚妩，做逢迎。
谓干戈锋镝，动关民命，此不宜轻。
听渠自分勇怯，奈何他、天理若持衡。
只把从前不杀，也应换得长生。
问功名何处，算只合、付悠悠。
怕僮仆揶揄，长年为客，楚尾吴头。
春来故园渐好，似不应、不醉把春休。
剩买蒌蒿荻笋，河豚已上渔舟。
人间太半足闲愁。
蓑笠梦汀洲。
向桃杏花边，招邀同社，秉烛来游。
连台听渠拗倒，更麹生、元不厌诛求。
世事翻云覆雨，满怀何止离忧。
万灶貔貅，便直欲、扫清关洛。
长淮路、夜亭警燧，晓营吹角。
绿鬓将军思饮马，黄头奴子惊闻鹤。
想中原、父老已心知，今非昨。
狂鲵剪，于菟缚。
单于命，春冰薄。
政人人自勇，翘关还槊。
旗帜倚风飞电影，戈铤射月明霜锷。
且莫令、榆柳塞门秋，悲摇落。
云暗山昏，西风撼、一天悲雨。
隐君问、短墙修竹，故园何处。
九月江南无雁到，素书封了谁传与。
待从头、拼却把心宽，还如故。
吴姬唱，燕姬舞。
持玉斝，温琼醑。
怅人生欢会，一年几许。
莫上小楼高处望，楼前诘曲来时路。
便直须、匹马两苍头，东归去。
东篱成趣，有西风解事，催开丛菊。
碎摺黄金谁试手，一一清香堪掬。
露湿凉轻，霞凝寒重，秀发如新沐。
宫妆匀就，岂知红紫粗俗。
因念昔日渊明，微官不受，归伴花幽独。
弹压秋光三径里，浊酒床头初熟。
饮剧肠宽，醉深吻燥，更把纶巾漉。
此翁无恙，唤渠同醉船玉。
此日足可惜，心事正崔嵬。
江淮踏遍，经岁相识定谁来。
每向酒边长叹，更向花边长笑，意虑叵能猜。
邂逅忽相遇，有客在尘埃。
脱儒冠，著武弁，太多才。
笔墨争似，钩戟容易到云台。
余子何须转手，便把平生胸臆，勇去莫徘徊。
事业上金石，人世自欢哀。
金篆锁岩穴，玉斧凿山湫。
飞泉溅沫无数，六月自生秋。
天矫长松千岁，上有冷然天籁，清响眇难收。
亭屋创新观，客鞅棹还留。
推名利，付飘瓦，寄虚舟。
蒸羔酿秫，醅瓮戢戢蚁花浮。
唤取能歌能舞，乘兴携将高处，杯酌荐昆球。
径醉双股直，白眼视庸流。
别院春深，华堂昼永，嘉宴初启。
翠玉樽罍，红牙丝管，睡鸭沈烟里。
弄晴云态，行空絮影，漠漠似飞如坠。
最多情，紫绵团就，错落乱星流地。
史君自有，元龙豪气，唤客且休辞醉。
蝶困蜂酣，燕娇莺姹，欢意浓如此。
侃其笑语，止乎礼义，衣佩细纫兰芷。
遥归去，残更欲尽，晓鸦又起。
日薄风柔，池面欲平还皱。
纹楸玉子，磔磔敲春昼。
衾绣半卷，花气浓薰香兽。
小团初试，辘轳银甃。
梦断阳台，甚情怀、似病酒。
凤奁羞对，比年时更瘦。
双燕乍归，寄与绿笺红豆。
那堪又是、牡丹时候。
烟融雨腻。
春去三之二。
了却兰亭修禊事。
判与仙翁一醉。
方壶日月偏长。
清容花草吹香。
辨取此身强健功，功名饱看诸郎。
粉墙朱阁映垂杨。
晴绿小池塘。
东风扬暖，单衣初试，昼日偏长。
逢松两鬓飞云影，钿合未梳妆。
阑干侧畔，闲抛荔子，惊散鸳鸯。
东风挟雨苦无端。
恻恻送轻寒。
那堪更向，湘湾六六，浅处留船。
诗阄酒戏成孤负，春事已阑珊。
离愁都在，落花枝上，杜宇声边。
莫嗔日日话思归。
归也却便宜。
东邻招茗，西邻唤酒，一笑开眉。
人生万事无缘足，待足是何时。
妻能纺绩，儿能耕获，未必寒饥。
风又雨。
墙外落红无数。
人不归来春不住。
佳期还已误。
细细一团愁绪。
薄幸疏狂何处。
化作去声青鸾飞得去。
问天天亦许。
风雨后。
枝上绿肥红瘦。
乐事参差团不就。
一春如病酒。
楼外暖烟杨柳。
忆得年时携手。
燕子双双来未久。
颇知人意否。
冬十月。
记取生申时节。
梅傍小春融绛雪。
浅寒犹未却。
且醉笙歌蕉叶。
富贵不须频说。
国太夫人头半白。
看君金印烨。
玉粲冰寒。
月痕侵画栏。
客里安愁无地，为徒倚、到更残。
问花花不言。
嗅香香欲阑。
消得个温存处，山六曲、翠屏间。
寒江夜宿。
长啸江之曲。
水底鱼龙惊动，风卷地、浪翻屋。
诗情吟未足。
酒兴断还续。
草草兴亡休问，功名泪、欲盈掬。
长江千里。
中有英雄泪。
却笑英雄自苦，兴亡事、类如此。
浪高风又起。
歌悲声未止。
但愿诸公强健，吞海上、醉而已。
江涵落日。
风转飞帆急。
问讯蛾眉好在，无一语、送行客。
闲情眠未得。
倚窗消酒力。
却怕鱼龙惊动，且莫要、夜吹笛。
东梁山。
西梁山。
占断长江相对闲。
古今双鬓斑。
天漫漫。
水漫漫。
人事如潮多往还。
浅颦深恨间。
试单衣，扶短策，沙路净如洗。
乍雨还晴，花柳自多丽。
争知话别南楼，片帆天际，便孤了、同心连理。
镇萦系。
谩有罗带香囊，殷红斗轻翠。
一纸浓愁，无处倩双鲤。
可堪飞梦悠悠，春风无赖，时吹过、乱莺声里。
黄花似钿，芙蓉如面，秋事凄然向晚。
风流从古记登高，又处处、悲丝急管。
有愁万斛，有才八斗，慷慨时惊俗眼。
明年一笑复谁同，料天远、争如人远。
漠漠波浮云影，遥遥天接山痕。
一声渔唱起苹汀。
名利缘渠唤醒。
短棹拟携西子，长吟时吊湘灵。
白鸥容我作同盟。
占取两湖清影。
捻翠低垂嫩萼，匀红倒簇繁英。
秾纤消得比佳人。
酒入香肌成晕。
帘幕阴阴窗牖，阑干曲曲池亭。
枝头不起梦春酲。
莫遣流莺唤醒。
秋萧索。
梧桐落尽西风恶。
西风恶。
数声新雁，数声残角。
离愁不管人飘泊。
年年孤负黄花约。
黄花约。
几重庭院，几重帘幕。
短策飘飘胜著鞭。
携壶与客洗愁颜。
兴到为君拼剧饮。
狂甚。
论诗说剑口澜翻。
画烛烧残花影褪。
长鲸要使百川干。
醉处不知谁氏子。
只记。
开窗临水便迎山。
云树参差，烟芜平远。
沙头只欠飞来雁。
西风方做一分秋，凄凉已觉难消遣。
窗底灯寒，怅前香暖。
回肠偏学车轮转。
剩衾闲枕自无眠，谯门更著梅花怨。
鸿雁几时来，目断暮山凝碧。
别后故园无恙，定芙蓉堪折。
休文多病废吟诗，有酒怕浮白。
不是孤他诗酒，更孤他风月。
梧竹因依山尽头。
潇潇疏雨后，几分秋。
轻凉无数入西楼。
凭栏久，满眼动离愁。
飞鹭下汀洲。
怕知鸿雁到，带书否。
诗阄酒戏一齐休。
人如削，身在水边洲。
西风淅淅。
满眼芙蓉红欲滴。
无限相思。
百叠青山百曲溪。
凭谁说与。
衣带别来宽几许。
好片心肠。
不道秋来早晚凉。
上巳清明都过了，客愁惟有心知。
子规昨夜忽催归。
驿程那复记，魂梦已先飞。
回首故园花与柳，枝枝叶叶相思。
归来拼得典春衣。
绿阴幽远处，不管尽情啼。
凤翥鸾飞空燕子，宝香犹惹流苏。
旧欢凄断数行书。
终山方种玉，合浦忽还珠。
午枕梦圆春寂寂，依然刻雪肌肤。
觉来烟雨满平芜。
客情殊索莫，肯唤一尊无。
柳际梅边腊雪干。
钗头蝴蝶又成团。
飘零萍梗江湖客，冷落笙箫灯火天。
浇浊酒，惜流年。
牙旗夜市几时穿。
太平乐事终须在，老去心情恐不然。
济楚偏宜淡薄妆。
冰涵清润玉生香。
只因梦峡成云雨，便拟吹箫跨凤皇。
新间阻，旧思量。
多情翻不似垂杨。
年年才到春三月，百计飞花入洞房。
池落开遍莲房老。
秋声已入梧桐表。
葵扇与桃笙。
尚宜相带行。
危亭三百尺。
爽气真堪挹。
沦茗且盘旋。
翩翩吾欲仙。
相思绕遍天涯路。
相思不识行人处。
多病怕逢春。
那堪春正深。
日高梳洗懒。
鸾镜香尘掩。
双鬓绿蓬松。
一帘花信风。
惜山不厌山行远。
山中禽鸟频惊见。
小雨似怜春。
霏霏容易晴。
青裙田舍妇，馌饷前村去。
溪水想平腰。
唤船依断桥。
绿锁窗前双凤奁。
调朱匀粉玉纤纤。
妆成谁解尽情看。
柳转光风丝袅娜，花明晴日锦斓斑。
一春心事在眉尖。
绿绮空弹恨未平。
可堪执手送行人。
碧酒谩将珍重意，莫辞斟。
我定忆君吟渭北，君须思我赋停云。
未信高山流水曲，断知音。
流转春光又一年。
春愁尽日两眉尖。
草草幽欢能几许，已天边。
会得音书生羽翼，免教魂梦役关山。
帘卷落花千万点，雨如烟。
日转雕栏午漏分。
井梧落尽小窗明。
宝床丝索懒关心。
愁压春山应脉脉，困凝秋水想沈沈。
低头时露一湾金。
著破春衫走路尘。
子规啼断不禁闻。
功名似我却羞人。
象板且须歌皓齿，袅蹄何苦惜黄金。
尊前休负此生身。
忆自别郎时，数到郎归日。
及至郎归郎又行，泪脸香红湿。
残梦怕寻思，罥绣慵收拾。
夏簟青青白昼长，背倚阑干立。
政槐云浓翠，榴火殷红，暑风凉细。
紫府神仙，向人间游戏。
瑞节珠幢，琼缨宝佩，炯冰壶标致。
经济规模，登庸衣钵，家传如此。
礼乐醇儒，诗书元帅，尽洗凡踪，平吞余子。
敬简堂深，且从容一醉。
庆祉绵绵，功名衮衮，比衡山湘水。
更把阳和，从头付与，满门桃李。
初藕花发。
薰风庭院凉成霎。
碧纱金缕笼香雪。
记得年时，心事凭栏说。
如今陡顿音书绝。
夜窗羞见团团月。
锦囊尘暗黄金玦。
留取多情，归趁好时节。
十年不作湖湘客。
亭堠催行色。
浅山荒草记当时。
筱竹篱边羸马、向人嘶。
书生万字平戎策。
苦泪风前滴。
莫辞衫袖障征尘。
自古英雄之楚、又云之秦。
云情雨意才端的。
津鼓催行色。
因缘虽浅是因缘。
犹胜当初无分、小留连。
刘郎双鬓青堪照。
君也方年少。
尊前不用苦沾衣。
未信桃源别后、路成迷。
风韶烟腻。
春事三之二。
说与人生行乐耳。
富贵古来如此。
西园已有心期。
姚黄魏紫开时。
纤指金荷潋滟，香唇银竹参差。
醉来玉树倚风前。
兴吟鞭。
指青帘。
乌帽低昂，摇兀似乘船。
傍路谁家妆束巧，斜映日，半窥帘。
寻欢端合趁芳年。
对昆鸟弦。
且陶然。
纸上从渠，刘蹶与嬴颠。
漠漠绿阴春复夏，多少事，总悬天。
松梢擎雪，竹枝漙露，炯炯照人清韵。
仙家谱系合长生，元不藉、药炉丹井。
凌云壮志，垂天健翮，九万扶摇路稳。
发闻政最有公车，定飞下、日边音信。
一番雨过，江头绿涨，催唤扁舟解去。
重来言语是相宽，怎得似、而今且住。
阳关声断，同心未绾，簌簌泪珠无数。
秋鸿春燕往还时，莫忘了、锦笺分付。
薄情也见，多情也见，不似这番著相。
如何容易买归舟，报南浦、桃花绿涨。
随君无计，留君无计，赢得泪珠两行。
夕阳明处一回头，有人在、高楼凝望。
子规声老又残春。
犹作未归人。
天意不能怜客，何事苦教贫。
归去也，莫逡巡。
好从今。
秧田车水，麦陇腰镰，总是关心。
驳云行雨苦无多。
晴也快如梭。
春思正难拘束，客愁谁为销磨。
寻花觅谶，传杯讠乇意，种种蹉跎。
消息不来云锦，泪痕湿满香罗。
逢逢船鼓绿杨津。
彼此是行人。
先自离愁无数，那堪病酒伤春。
岸花樯燕，低飞款语，满面殷勤。
后会不知何日，因风时惠嘉音。
征路迢迢，征旗猎猎，征袖徘徊。
扑簌珠泪，怕闻别语，慵举离杯。
春风花柳齐开。
只唤做、愁端恨媒。
一片衷肠，十分好事，等待回来。
绮窗拨断琵琶索，一一相思。
一一相思。
无限柔情说似谁。
银钩欲写回文曲，泪满乌丝。
泪满乌丝。
薄幸知他知不知。
二十年间，旧游踪迹，梦飞岳麓湘湾。
征衫再理，秋老菊花天。
为客问君何好，爱水光、山色争妍。
经行处，旗亭酤酒，曾记屋东偏。
噫其，吾甚矣，不断蹇拙，欲斗婵娟。
办轻舆短艇，强载衰颜。
人道郴阳无雁，奈情钟、藕断丝联。
须相忆，新诗赋就，时复寄吴笺。
西风猎猎。
又是登高节。
一片情怀无处说。
秋满江头红叶。
谁怜鬓影凄凉。
新来更点吴霜。
孤负萸囊菊盏，年年客里重阳。
秋向晚。
秋晚蕙根犹暖。
碧染罗裙湘水浅。
羞红微到脸。
窣窣绣帘围遍。
月薄霜明庭院。
妆罢宝奁慵不掩。
无风香自满。
亶文王前子，自不与、世人同。
况地望既华，天资更伟，云骥行空。
年少才名蜚动，泛星槎、曾到广寒宫。
桂子香浓秋月，桃花浪暖春风。
神仙之说朦胧。
铅与汞、亦何功。
政磐石规模，维城事业，倚重周宗。
休要碧油红旆，趁黑头、时节做三公。
堂上双亲未老，稳看金紫重重。
梧桐雨细。
渐滴作秋声，被风惊碎。
润逼衣篝，线袅蕙炉沈水。
悠悠岁月天涯醉。
一分秋、一分憔悴。
紫箫吟断，素笺恨切，夜寒鸿起。
又何苦、凄凉客里。
负草堂春绿，竹溪空翠。
落叶西风，吹老几番尘世。
从前谙尽江湖味。
听商歌、归兴千里。
露侵宿酒，疏帘淡月，照人无寐。
笛唤春风起。
向湖边、腊前折柳，问君何意。
孤负梅花立晴昼，一舸凄凉雪底。
但小阁、琴棋而已。
佳客清朝留不住，为康庐、只在家窗里。
湓浦去，两程耳。
草堂旧日谈经地。
更从容、南山北水，庾楼重倚。
万卷心胸几今古，牛斗多年紫气。
正江上、风寒如此。
且趁霜天鲈鱼好，把貂裘、换酒长安市。
明夜去，月千里。
短髯怀古，更文游台上，秋生吟兴。
闻说坡仙来把酒，月底频留清影。
极目平芜，孤城四水，画角西风劲。
曲阑犹在，十分心事谁领。
词卷空落人间，黄楼何处，回首愁深省。
斜照寒鸦知几度，梦想当年名胜。
只有山川，曾窥翰墨，仿佛余风韵。
旧游休问，柳花淮甸春冷。
西风扬子江头路。
扁舟雨晴呼渡。
岸隔瓜洲，津横蒜石，摇尽波声千古。
诗仙一去。
但对峙金焦，断矶青树。
欲下斜阳，长淮渺渺正愁予。
中流笑与客语。
把貂裘为浣，半生尘土。
品水烹茶，看碑忆鹤，恍似旧曾游处。
聊凭陆谞。
问八极神游，肯重来否。
如此江山，更苍烟白露。
载酒岳阳楼，秋入洞庭深碧。
极目水天无际，正白苹风急。
月明不见宿鸥惊，醉把玉阑拍。
谁解百年心事，恰钓船横笛。
杯行将半，月来犹未，潇洒水亭无暑。
清宵数客一阑秋，对冰雪、荷花似语。
雄边台上，文游台上，咫尺红云容与。
天风吹送广寒秋，正画舸、湖光佳处。
看朱成碧。
曾醉梅花侧。
相遇匆匆相别。
又争似、不相识。
南北。
千里隔。
几时重见得。
最苦子规啼处，一片月、当窗白。
山无情。
水无情。
杨柳飞花春雨晴。
征衫长短亭。
拟行行。
重行行。
吟到江南第几程。
江南山渐青。
风凄凄。
井阑络纬惊秋啼。
惊秋啼。
凉侵好梦，月正楼西。
卷帘望月知心谁。
关河空隔长相思。
长相思。
碧云暮合，有美人兮。
来翦莼丝，江头一阵鸣蓑雨。
孤篷归路。
吹得苹花暮。
短发萧萧，笑与沙鸥语。
休归去。
玉龙嘶处。
邀月过南浦。
带醉归时，月华犹在吹箫处。
晚愁情绪。
忘却匆匆语。
客里风霜，诗鬓空如许。
江南去。
岸花迎橹。
遥隔沙头雨。
春寂寞。
帘底蕙炉烟薄。
听尽归鸿书怎托。
相思天一角。
象笔鸾笺闲却。
秀句与谁商略。
睡起愁怀何处著。
无风花自落。
花半湿。
睡起一窗晴色。
千里江南真咫尺。
醉中归梦直。
前度兰舟送客。
双鲤沈沈消息。
楼外垂杨如此碧。
问春来几日。
小楼柳色未春深。
湘月牵情入苦吟。
翠袖风前冷不禁。
怕登临。
几曲阑干万里心。
小楼春浅。
记钩帘看雪，袖沾芳片。
似不似、柳絮因风，更细与品题，屡呵冰砚。
宛转吟情，纵真草、凤笺都遍。
到灯前笑谑，酒祓峭寒，移尽更箭。
而今柳阴满院。
知花空雪似，人隔春远。
叹万事、流水斜阳，谩赢得前诗，醉污团扇。
脉脉重来，算惟有、画阑曾见。
把千种旧愁，付与杏梁语燕。
深夜沈沈尊酒。
酒醒客衾寒透。
城角挟霜飞，吹得月如清昼。
僝僽。
僝僽。
比著梅花谁瘦。
江头又见新秋。
几多愁。
塞草连天何处、是神州。
英雄恨，古今泪，水东流。
惟有渔竿明月、上瓜洲。
客西湖，听夜雨。
更向别离处。
小小船窗，香雪照尊俎。
断肠一曲秋风，行云不语。
总写入、征鸿无数。
认眉妩。
唤醒岩壑风流，丹砂有奇趣。
羞杀秦郎，淮海谩千古。
要看自作新词，双鸾飞舞。
趁月底、重修箫谱。
卧虹千尺界湖光。
冷浸月茫茫。
当日三高何处，渔唱入凄凉。
人世事，纵轩裳。
梦黄粱。
有谁蓑笠，一钓丝风，吹尽荷香。
新凉窗户。
闲对琴言语。
弹到无人知得处。
两袖五湖烟雨。
坐中斗转参横。
珠躔碎落瑶觥。
忆著故山萝月，今宵应为谁明。
人在玉屏闲，逗晓柳丝风急。
帘外杏花微雨，罩春红愁湿。
单衣初试麹尘罗，中酒病无力。
应是绣床慵困，倚秋千斜立。
柳户朝云湿，花窗午篆清。
东风未放十分晴。
留恋海棠颜色、过清明。
垒润栖新燕，笼深锁旧莺。
琵琶可是不堪听。
无奈愁人把做、断肠声。
竹间棋，池上字。
风日共清美。
谁道春深，湘绿涨沙觜。
更添杨柳无情，恨烟颦雨，却不把、扁舟偷系。
去千里。
明日知几重山，后朝几重水。
对酒相思、急似且留醉。
奈何琴剑匆匆，而今心事，在月夜、杜鹃声里。
春寂寂。
画阑背倚春风立。
春风立。
楚山无数，暮天云碧。
琴心写遍愁何极。
断肠谁与传消息。
传消息。
当年情墨，泪痕犹湿。
夏果初收唤绿华。
冰盘巧簇映金瓜。
荷香飞上玉流霞。
明月长留千岁色，蟠桃多结几番花。
谁知罗带有丹砂。
迢递关山身历遍，烟霞胜处曾游。
九江江畔系孤舟。
匡庐如画里，南望插天浮。
瀑布香炉齐五老，层层爽气陵秋。
何须魂梦觅瀛洲。
云松终可卜，我与谪仙俦。
莲舟玉字，得真人亲授。
圯上家风又还有。
问因何五马，踏月云台。
秋色里，却赏烟霞袖手。
酒边听说剑，歌舞升平，方许君为赤松友。
任浊世纷纭，海水扬尘，再相见、雪髯依旧。
且岁岁、中秋后逾旬，更半月东篱，菊花重九。
落叶自语，大书此句于碧崖丹壑间，以坚归盟。
醉发吹凉，但拂剑、狂歌而已。
倩谁问、九霄黄鹤，更曾来未。
玉女窗深松昼静，研朱重点参同契。
记前回、赤水得玄珠，骊龙睡。
空扰扰，人间世。
除学道，无真是。
把洪崖肩拍，挹浮丘袂。
朝驾长风沧岛上，夜骑明月青天际。
更几时、回首旧山川，三千岁。
雨蕊方桃，晴梢渐杏，东风娇语弦管。
爱香帘约余寒，唤舞袖翻嫩暖。
红颜清健，旧墨竹、扶疏手段。
且碧窗、写就黄庭，画楫海山开卷。
春自好、得花不淡。
花又好、得春不浅。
晓莺瑶佩秋生，月蘸翠尊波满。
长逢花处，笑西母、霜娥偷换。
要日边、争看貂蝉，彩侍更迎宣劝。
柳风双燕语。
问有谁留人，岸花去橹。
星辰快平步。
俯圜扉草色，青青如许。
儿童拥路。
玉溪边、当年杜母。
料从今、指点山川，总是绣衣行处。
回顾。
东堂深窈，楚帖长春，竹尊清午。
红云帝所。
摇佩玉，更容与。
把蓬莱一笑，几番清浅，绿野为花作谱。
向花前、三叠琴心，看苍鹤舞。
欲雨凉生，初弦月在，画戟香中清啸。
旋种芙蕖，深夏木兰芳沼。
银汉入、天镜搀秋，福星度、雪阑争照。
又谁写、万幅莼波，一江佳思到鱼鸟。
吴儿眉语笑里，要见圜扉绿遍，平畴青绕。
羽扇纶巾，萧洒玉貌长好。
问千年、庆会风云，正此日、静春花草。
更弦管、非雾非烟，鹤声帘幕晓。
记，见称庐山道人，盖援涪翁山谷例。
黄叔豹谓予居鄱，不应舍近取远，为更东泽。
黄鲁庵诗帖往来，于东泽下加以诗仙二字。
近与冯可迁遇于京师，又能节文，号予东仙，自是诗盟遂以为定号。
十年之间，习隐事业，略无可记，而江湖之号凡四迁。
视人间朝除夕缴者，真可付一笑。
对酒而为之歌曰东泽先生，谁说能诗，兴到偶然。
但平生心事，落花啼鸟，多年盟好，白石清泉。
家近宫亭，眼中庐阜，九叠屏开云锦边。
出门去，且掀髯大笑，有钓鱼船。
一丝风里婵娟。
爱月在沧波上下天。
更丛书观遍，笔床静昼，篷窗睡起，茶灶疏烟。
黄鹤来迟，丹砂成未，何日风流葛稚川。
人间世，听江湖诗友，号我东仙。
绿荫凉尊俎。
映双旌、飞翻新带，日边恩露。
千里湖山添鲜碧，玉宇光浮眉妩。
料范老、应难独步。
君亦胸中兵十万，把甘霖、小小春东楚。
江上早，一犁雨。
赤城霞起连天姥。
有丹经、亲曾密授，八篇奇语。
道骨仙风骑鲸客，合侍红云帝所。
且画戟、清香时度。
散入邦人箫鼓里，恰春留、芍药丛歌舞。
还更诵，大鹏赋。
鹊喜花间晓。
惜凝香、代将帘卷，海棠开早。
前度登楼清啸月，吹入春风不老。
后五日、花朝方到。
趁舞罗衣花讯暖，捻吟髭、玉勒迎东笑。
留肯往，春邮小。
庐峰青里壶天好。
一千春、棋声昼永，剑光云表。
绛雪骊珠看丹转，金鼎龙盘虎绕。
且未可、飞仙蓬岛。
河洛烟芜眠狐兔，握风雪、办此升平了。
却共我，拾瑶草。
记澄湖抱练，画舫参差，闹花时节。
油壁鸣堤，有障萦屏列。
燕草香融，鸦条香浅，似渭城烟雪。
急管斜阳，衙娘葱蒨；带围寒怯。
苏小间情，绿杨如织，阑槛东好山千叠。
料得如今，也翠销红歇。
何限繁华，春来都付与，数声啼鴂。
谩怆羁魂，扁舟买醉，谢公明月。
留小醉孤鸿遥下夕阳寒。
秋清怀抱宽。
篱根香满菊金团。
客中邀客看。
呼浊酒，共清欢。
五弦随意弹。
西窗仍见好溪山。
几年谁倚栏。
辑于鄱之境田家，酿酒以俟，先递词为寿清吟湘碧。
马首春风驿。
闻说西湖梅早，又邀我、能诗客。
书尺知到日。
月随人合璧。
儿拟山壮劝酒，田家酿，尽篘得。
忆昔风流秋社里，几人冰雪襟期。
凉风吹散梦参差。
寒灯多少恨，长笛不堪吹。
别去化龙潭上水，东来不寄相思。
白鸥应笑太忘机。
沙头重载酒，休负桂花枝。
露漏沈沈，洞房灯悄，鹊翻庭树。
夜凉如水，人倚玉箫何处。
澹纵横、疏星断河，点衣黄叶飞四五。
向此时感旧，非关宋玉，悲秋情绪。
追念章台路。
共缓辔芳尘，妒花惹絮。
旧游梦寐，总付相思新句。
想风流还在匆匆，暗惊鬓底霜几缕。
凭危栏、立尽归鸿，脆角凝清曙。
清明小院杏花开。
半启朱扉燕子来。
晓起梳头对玉台。
照香腮。
羞睹惊鸿瘦影回。
嫩雨如尘，娇云似织，未肯便晴。
见海棠花下，飞来双燕，垂杨深处，啼断孤莺。
绿砌苔香，红桥水暖，笑捻吟髭行复行。
幽寻懒、就半窗残睡，一枕初醒。
消凝。
次第清明。
渺南北东西草又青。
念镜中勋业，韶光冉冉，尊前今古，银发星星。
青鸟无凭，丹霄有约，独倚东风无限情。
谁知有，这春山万点，杜宇千声。
锦绣文章，圭璋闻望，碧落侍郎。
昨履声渐近，星辰避次，竹符重剖，湖海生光。
委羽天空，石桥水冷，每为众生时雨滂。
君知否，是民心襦裤，吏胆冰霜。
少须召入鹓行。
也不念无人荷紫囊。
有本朝曾旦，移春手段，旧家羲献，补月心肠。
此去三山，却登八座，已准金瓯姓氏香。
还朝处，双凫作对，五马成行。
大丈夫儿，冰肝玉胆，砺山带河。
算此身此世，无过驹隙，一名一利，未值鸿毛。
相府如潭，侯门似海，那得烟霄尔许高。
当初我，是乘云御气，几百千遭。
此生勋业无多。
也手种梅花三百窠。
又底曾嗅著，庙堂钟鼎，底曾拈得，帷幄弓刀。
玉帝遥知，金书何晚，时有鹤鸣于九皋。
如今且，向风前浪舞，月下高歌。
三径就荒，松菊犹存，归去来兮。
叹折腰为米，弃家因酒，往之不谏，来者堪追。
形役奚悲，途迷未远，今是还知悟昨非。
舟轻扬，问征夫前路，晨色熹微。
欢迎童稚嘻嘻。
羡出岫云闲鸟倦飞。
有南窗寄傲，东皋舒啸，西畴春事，植杖耘耔。
矫首遐观，壶觞自酌，寻壑临流聊赋诗。
琴书外，且乐天知命，复用何疑。
乍雨还晴，似寒而暖，春事已深。
是妇鸠乳燕，说教鱼跃，豪蜂醉蝶，撩得莺吟。
斗茗分香，脱禅衣夹，回首清明上已临。
芳菲处，在梨花金屋，杨柳琼林。
如今。
诗酒心襟。
对好景良辰似有妊。
念恨如芳草，知他多少，梦和飞絮，何处追寻。
病酒时光，困人天气，早有秋秧吐嫩针。
兰亭路，渐流觞曲水，修禊山阴。
吹面无寒，沾衣不湿，岂不快哉。
正杏花雨嫩，红飞香砌，柳枝风软，绿映芳台。
燕似谈禅，莺如演史，犹有海棠连夜开。
清明也，尚阴晴莫准，蜂蝶休猜。
朝来。
应问苍苔。
甚几日都成锦绣堆。
念四方宾友，不堪渭树，一年春事，已属庭槐。
宿酒难醒，多情易老，争奈传杯不放杯。
如何好，看秋千戏剧，蹴鞠恢谐。
渭水秋深，溢江春老，洞庭一湖。
问城南古树，如今在否，洛中狂客，还更来无。
独上君山，渺观岩石，八百里鲸波泛巨区。
何曾错，有茶中上灶，酒里仙姑。
终须。
度了肩吾。
稽首终南钟大夫。
日太平寺里，题诗去后，东林沈宅，大醉归欤。
天上筵多，人间到少，更不向庐山索鳜鱼。
如何好，好借君黄鹤，上我清都。
岁去年来，思量人生，空自沈埋。
既这回冬至，一阳来复，便须修炼，更莫疑猜。
好个鼎炉，见成铅汞，片晌工夫结圣胎。
人身里，三千世界，十二楼台。
周年造化安排。
只在这些些真妙哉。
要先擒日月，后攒星斗，黄庭中畔，化作琼瑰。
谁会天机，分明说破，恰似江头雪里梅。
丹成后，做些功行，归去蓬莱。
黄鹤楼前，吹笛之时，先生朗吟。
想剑光飞过，朝游南岳，墨篮放下，夜醉东邻。
铛煮山川，粟藏世界，有明月清风知此音。
呵呵笑，笑酿成白酒，散尽黄金。
知音。
自有相寻。
休踏破葫芦折断琴。
唱白苹红蓼，庐山日暮，西风黄叶，渭水秋深。
三入岳阳，再游湓浦，自一去优游直至今。
桃源路，尽不妨来往，时共登临。
层峦叠巘浮空，断崖直下分三井。
苍苔路古，鹿鸣芝涧，猿号松岭。
露浥凤箫，烟迷枸杞，绿深翠冷。
笑携筇一到，登高眺远，是多少、仙家景。
长念青春易老，尚区区、枯蓬断梗。
人间天上，喟然俯仰，只身孤影。
世事空花，春心泥絮，此回还省。
向琼台双阙，结间茅屋，坐千峰顶。
云屏漫锁空山，寒猿啼断松枝翠。
芝英安在，术苗已老，徒劳屐齿。
应记洞中，凤箫锦瑟，镇常歌吹。
怅苍苔路杳，石门信断，无人问、溪头事。
回首暝烟无际，但纷纷、落花如泪。
多情易老，青鸾何处，书成难寄。
欲问双娥，翠蝉金凤，向谁娇媚。
想分香旧恨，刘郎去后，一溪流水。
残蟾明远照。
正一番霜讯，四山秋老。
孤村带清晓。
有鸣鞭归骑，乱林啼鸟。
青帘缥缈。
懒行时，持杯自笑。
甚年来、破帽凋裘，惯得淡烟荒草。
多少。
客愁羁思，雨泊风餐，水边云杪。
西窗正好。
疏竹外，粉墙小。
念归期相近，梦魂无奈，不为罗轻寒悄。
怕无人、料理黄花，等闲过了。
月如酥，天似玉，长啸弄孤影。
十二楼台，昨梦暗寻省。
自怜露满衣襟，风吹毛发，浑无寐、寒宵漏永。
捧香鼎。
翻起一片龙涎，梅花对人冷。
庭户冰清，何处鹤声警。
少时烛暗梧窗，烟生苔砌，晓钟动。
忽然心醒。
二月一番雨，昨夜一声雷。
枪旗争展，建溪春色占先魁。
采取枝头雀舌，带露和烟捣碎，炼作紫金堆。
碾破香无限，飞起绿尘埃。
汲新泉，烹活火，试将来。
放下兔毫瓯子，滋味舌头回。
唤醒青州从事，战退睡魔百万，梦不到阳台。
两腋清风起，我欲上蓬莱。
渺渺烟霄风露冷，夜未艾、凉蟾似水。
海山外、五云散彩，三峰凝翠。
一鹤横空何缥渺，见殿阁、笙歌拥罗绮。
笑劳生，空如尺晏鸟，恋槿花篱。
于中青鸾唱美。
丹鹤舞奇。
有粉娥琼女，齐捧芳卮。
天真皇人陈玳席，宴太姥、思之暗生悲。
念如今，红尘满面，温洒晚风泪。
十二楼台，但前回旧迹。
想琪花似雪，忘了还思。
朝暮痴痴地。
只有老天知。
却自省，玉阶金砌。
错抛离。
梧桐声颤，窗外草蛩吟细。
醉魂觉，又听秋鸿悲呖。
极目寒空，叹未有紫云梯。
绛阙消息子。
也无一二、枉垂涕。
宝鸭温香，诉丝诚寸意。
记当年事，闷本愁基。
人间天上，只争得那些儿。
吃禁持。
却念九霄风味。
清晨雁字。
一句句在天如在纸。
只得向风前，默默自嗟惜。
业债俱消，还未了、甚时已。
一日里。
滴了俺儿来泪。
念我东皇大帝儿。
是操觚弄翰之职。
飞落尘寰，似此度，算应希。
向这里。
安能便、策景御气。
灰头土面、千河水。
把我如何洗。
纵便有铢衣，已失眉峰翠。
看看皓首，瞒不过镜台儿。
除是去、青松下、碧云底。
弱水去蓬莱，四万八千里。
远漠漠，俯仰天水青无际。
鸟飞不到船去难，渺无依。
翦锦字。
云信待凭鸾翼。
青芝素瀑，草舍儿、隐隐烟霞里。
向闲处，批风切月烹天地，三岛十洲，去有日，几何时。
胎仙就，直待鹤书来至。
铜壶四水。
寒生素被。
夜迢迢，烟月熹微。
池浸霜荷，槛竹响，井枫飞。
宝枕潭无梦，念忡忡地。
形留神往，镇日价、忘食应忘寐。
省得起、都是天上仙家事。
珠歌舞，酌玉液，饭云子。
怎得麟麟脯，更教知味。
有个闷甚处，一向如痴醉。
独倚住危阑，坐咬无名指。
金鱼玉雁一从去，绝消息。
念念怀天帝。
密与冥契。
晴霞照水。
叹细草新蒲寒萋萋。
对夕照，树色烟光相紫翠。
花落莺啼。
把往事似川逝。
光阴速，何时是伊归日。
雪牖风轩度岁。
时听芭蕉，雨声凄恻。
情多易感，渐不觉鬓成丝。
忽又成千古，诮如梦里。
西山南浦尽秋意。
一望芦花飞。
有一点沙鸥，点破松梢翠。
凄然念起。
觉两腋凉飙细。
诗兴浑飞在渔乡橘里。
忽水远天长，笑把玉龙嘶。
一声声，吹断寒云沧波里。
幽愁暗恨，弄皓月，怨白日。
问太虚不尚，则成休矣。
云心鹤性，死也要冲霄，乘风去。
分自有、终合仙飞。
感古怀今聊把笔。
落叶寒蝉悲。
使人增怨抑。
金液还丹诀，无中养就儿。
别无他术，只要神水入华池。
采取天真铅汞，片晌自然交媾，一点紫金脂。
十月周天火，玉鼎产琼芝。
你休痴，今说破，莫生疑。
乾坤运用，大都不过坎和离。
石里缘何怀玉，因甚珠藏蚌腹，借此显天机。
何况妙中妙，未易与君阁。
吃了几辛苦，学得这些儿。
蓬头赤脚，街头巷尾打无为。
都没蓑衣笠子，多少风烟雨雪，便是活阿鼻。
一具骷髅骨，忍尽万千饥。
头不梳，面不洗，且憨痴。
自家屋里，黄金满地有谁知。
这里一声惭愧，那里一声调数，满面笑嘻嘻。
白鹤青云上，记取这般时。
有一修行法，不用问师传。
教君只是，饥来吃饭困来眠。
何必移精运气，也莫行功打坐，但去净心田。
终日无思虑，便是活神仙。
不憨痴，不狡诈，不风颠。
随缘饮啄，算来命也付之天。
万事不由计较，造物主张得好，凡百任天然。
世味只如此，拼做几千年。
一个清闲客，无事挂心头。
包巾纸袄，单瓢只笠自逍遥。
只把随身风月，便做自家受用，此外复何求。
倒指两三载，行过百来州。
百来州，云渺渺，水悠悠。
水流云散，于今几度蓼花秋。
一任乌飞兔走，我亦不知寒暑，万事总休休。
问我金丹诀，石女跨泥牛。
不用寻神水，也莫问华池。
黄芽白雪，算来总是假名之。
只这坤牛乾马，便是离龙坎虎，不必更猜疑。
药物无斤两，火候不须时。
偃月炉，朱砂鼎，总皆非。
真铅真汞不炼，之炼要何为。
自己金公奼女，渐渐打成一块，胎息象婴儿。
不信张平叔，你更问他谁。
要做神仙去，工夫譬似闲。
一阳初动，玉炉起火炼还丹。
捉住天魂地魄，不与龙腾虎跃，满鼎汞花乾。
一任河车运，径路入泥丸。
飞金精，采木液，过三关。
金木间隔，如何上得玉京山。
寻得曹溪路脉，便把华池神水，结就紫金团。
免得饥寒了，天上即人间。
杜宇伤春去，蝴蝶喜风清。
一犁梅雨，前村布谷正催耕。
天际银蟾映水，谷口锦云横野，柳外乱蝉鸣。
人在斜阳里，几点晚鸦声。
采杨梅，摘卢橘，饤朱樱。
奉陪诸友，今宵烂饮过三更。
同入醉中天地，松竹森森翠幄，酣睡绿苔茵。
起舞弄明月，天籁奏箫笙。
昔在虚皇府，被谪下人间。
笑骑白鹤，醉吹铁笛落星湾。
十二玉楼无梦，三十六天夜静，花雨洒琅玕。
瑶台归未得，忍听洞中猿。
也休休，无情绪，炼金丹。
从来天上，神仙宫府更严难。
翻忆三千神女，齐唱霓裳一曲，月里舞青鸾。
此恨凭谁诉，云满武夷山。
昔在虚皇府，啸咏紫云中。
不知何事，误蒙天谪与公同。
偶到金华洞口，忽见懒翁老子，挺挺众中龙。
握手归仙隐，谈笑起天风。
忽相逢，一转瞬，酒杯空。
几时再会，唱赓词翰倒金钟。
只恐武夷山里，千古猿啼鹤唳，未便蹑飞虹。
公欲归仙去，我欲继公踪。
误触紫清帝，谪下汉山川。
既来尘世，奇奇怪怪被人嫌。
懒去蓬莱三岛，且看江南风月，一住数千年。
天风自霄汉，吹到剑峰前。
做些诗，吃些酒，放些颠。
木精石怪，时时唤作地行仙。
朝隐四山猿鹤，夜枕一天星斗，纸被里云眠。
梦为蝴蝶去，依约在三天。
一叶飞何处，天地起西风。
夜来酒醒，月华千顷浸帘栊。
塞外宾鸿来也，十里碧莲香满，泽国蓼花红。
万象正萧爽，秋雨滴梧桐。
钓台边，人把钓，兴何浓。
吴江波上，烟寒水冷翦丹枫。
光景暗中催去，览镜朱颜犹在，回首鹫巢空。
铁笛一声晓，唤起玉渊龙。
江上春山远，山下暮云长。
相留相送，时见双燕语风樯。
满目飞花万点，回首故人千里，把酒沃愁肠。
回雁峰前路，烟树正苍苍。
漏声残，灯焰短，马蹄香。
浮云飞絮，一身将影向潇湘。
多少风前月下，迤逦天涯海角，魂梦亦凄凉。
又是春将暮，无语对斜阳。
两鬓青丝发，双眼黑方瞳。
人皆道是，昭庆一个老仙翁。
暂别蓬莱弱水，自把星冠月帔，玉佩舞薰风。
醉入桃源路，归去不知踪。
举云璈，鸣铁笛，抚丝桐。
满前剑弁森列，稽首捧金钟。
挺挺松形鹤貌，任待桑田变海，宝鼎粒丹红。
玉帝下明诏，独骑上瑶空。
昨夜姮娥，游洞府、醉归天阙。
缘底事、玉簪坠地，水神不说。
持向水晶宫里去，晓来捧出将饶舌。
被薰风、吹作满天香，谁分别。
芳而润，清且洁。
白似玉，寒于雪。
想玉皇后苑，应无此物。
只得赋诗空赏叹，教人不敢轻攀折。
笑李粗、梅瘦不如他，真奇绝。
钧天高处，元自有、琼楼玉阙。
又那更、九霞隐映，五云斗绝。
八面玲珑光不夜，四围晃耀寒如月。
有广寒、宫殿隐姮娥，冰壶洁。
飘飘去，天风冽。
星河外，花飞雪。
见三千神女，尊前一阕。
来到人间浑似梦，未能归去空悲咽。
问仙都、此去几由旬，归心热。
豆蔻丁香，待则甚、如今休也。
争知道、本来面目，风光洒洒。
底事到头鸾凤侣，不如躲脱鸳鸯社。
好说与、几个正迷人，休嗟讶。
纱窗外，梅花下。
酒醒也，教人怕。
把翠云翦却，缁衣披挂。
柳翠已参弥勒了，赵州要勘台山话。
想而今、心似白芙蕖，无人画。
这身儿、从来业障。
一生空自劳攘。
生生死死皆如梦，更莫别生妄想。
没伎俩。
只管去、天台雁荡寻方广。
几人不省。
被妻子萦缠，生涯拘束，甘自归黄壤。
世间事，一斤两个八两。
问谁能去俯仰。
道义重了轻富贵，却笑轮回来往。
休勉强。
老先生、从来恬淡无妆幌，一声长啸，把拄杖横肩，草鞋贴脚，四海平如掌。
跨飞鸾、醉吹瑶笛，蓬莱知在何处。
薰风飘散荷花露。
梦觉已非帝所，忘归路。
谁知道、人间别有神仙侣。
身游枢府。
奈诏入玉楼，猛骑箕尾，四海忆霖雨。
问王母。
天上桃红几度。
蕊宫今是谁主。
明年甲子从头数，春入鬟云鬓雾。
如今去。
是处里、福田都著黄金布。
庭前玉树。
看子早生孙，孙还生子，岁岁彩衣舞。
南枝漏泄，一点春光别。
无蝶无蜂正霜雪。
向竹梢疏处，瘦影横斜，真个是，潇洒冰肌玉骨。
黄昏人静，踏碎阶前月。
忍冻相看惜攀折。
巡檐空索笑，似笑无言，夜悄悄、香入寒风清冽。
更那堪、画角恼幽人，又满地落英，愁肠万结。
烟霄凝碧。
问紫府清都，今夕何夕。
桐阴下、幽情远，与秋无极。
念陈迹、虎殿虬宫，记往事、龙箫凤笛。
露华冷，蟾光白。
云影净，天籁息。
知得。
是蓬莱不远，身无羽翼。
广寒宫、舞彻霓裳，白玉台、歌罢瑶席。
争不思下界，有人岑寂。
羡博望、两泛仙槎，与曼倩、三偷蟠实。
把丹鼎，暗融液。
乘云气，醉挥斥。
嗟惜。
但城南老树，人谁我识。
行到竹林头，探得梅花消息。
冷蕊疏英如许，更无人知得。
冰枯雪老岁年徂，俯仰自嗟惜。
醉卧梅花影里，有何人相识。
楼前凝望。
见水满一溪，云满千嶂。
将晚欲行无绪，欲眠无况。
岩花涧草春无极，倚东风、忽然惆怅。
淡烟飞过，幽禽叫断，远钟嘹亮。
为底事、沈吟一晌。
念只影飘浮，寸心虚旷。
无限游丝落絮，此怀难状。
江湖淮海行将遍，觉时肠、酒胆超畅。
一丘一壑归来，念我旧家天上。
夜月照千峰。
影满荷池静袅风。
明日今宵还感慨，梧桐。
叶叶随云扬碧空。
聚散与谁同。
野鹤孤云有底踪。
别处要知相忆处，无穷。
总在青山夕照中。
前度几相逢。
此日游从乐不同。
竹阁荷亭欢聚处，雍容。
如在蓬莱第一宫。
夜半月朦胧。
秉烛东园风露中。
明日匆匆还入浙，忡忡。
却把音书寄远鸿。
五羊安在。
城市何曾改。
十万人家闤阓，东亦海、西亦海。
年年蒲涧会。
地接蓬莱界。
老树知他一剑，千山外、万山外。
且尽杯中酒。
问平生、湖海心期，更如君否。
渭树江云多少恨，离合古今非偶。
更风雨、十常八九。
长铗歌弹明月堕，对萧萧、客鬓闲携手。
还怕折，渡头柳。
小楼夜久微凉透。
倚危阑、一池倒影，半空星斗。
此会明年知何处，苹末秋风未久。
漫输与、鹭朋鸥友。
已办扁舟松江去，与鲈鱼、莼菜论交旧。
因念此，重回首。
是雨还堪拾。
道非花、又从帘外，受风吹入。
扑落梅梢穿度竹，恐是鲛人诉泣。
积至暮、萤光熠熠。
色映万山迷远近，满空浮、似片应如粒。
忘炼得，我双睫。
吟肩耸处飞来急。
故撩人、黏衣噀袖，嫩香堪浥。
细听疑无伊复有，贪看一行一立。
见僧舍、茶烟飘湿。
天女不知维摩事，漫三千、世界缤纷集。
是翦水，谁能及。
飞尽桃花片。
倚东风、高吟大啸，开怀消遣。
芍药牡丹开未遍。
不道韶华如电。
无心向、小庭幽院。
秉烛夜游虽不倦，奈一番、风雨花容变。
春去也，无人见。
何处莺莺啼不断。
探后园、红稀翠减，青稠绿满。
蝶在花间犹死恋。
早有行人摇扇。
故自要、与春为饯。
笑指白云归去好，对夕阳、泻酒凭谁荐。
柳深处，有双燕。
谓是无情者。
又如何、临歧欲别，泪珠如洒。
此去兰舟双桨急，两岸秋山似画。
况已是、芙蓉开也。
小立西风杨柳岸，觉衣单、略说些些话。
重把我，袖儿把。
小词做了和愁写。
送将归、要相思处，月明今夜。
客里不堪仍送客，平昔交游亦寡。
况惨惨、苍梧之野。
未可凄凉休哽咽，更明朝、后日才方罢。
却默默，斜阳下。
风雨今如此。
问行人、如何有得，许多儿泪。
为探木犀开也未，只有芙蓉而已。
九十日、秋光能几。
千里送人须一别，却思量、我了思量你。
去则是，住则是。
归归我亦行行矣。
便行行、不须回首，也休萦系。
一似天边双鸣雁，一个飞从东际。
那一个、又飞西际。
毕竟人生都是梦，再相逢、除是青霄里。
却共饮，却共醉。
露白天如洗。
淡烟轻、疏林映带，远山横翠。
对此情怀成甚也，云断小楼风细。
独倚遍、画阑十二。
花馆云窗成憔悴。
听宾鸿、天外声嘹唳。
但不过，闷而已。
房栊深静难成寐。
夜迢迢、银台绛蜡，伴人垂泪。
巴得暂时朦胧地。
还又匆匆惊起。
漫自展、云间锦字。
往后各收千张纸。
念梦劳魂役空凝睇。
终不负，骖鸾志。
醉见千山面。
晚晴初、蝉声未了，鸟声尤远。
知道仙人丹灶在，尚有陈灰犹暖。
但只恐、松枯石烂。
笑问年华应不换，又如何、洞里笙箫断。
还念我，去归晚。
千岩万壑猿啼遍。
一思量、一回懊恨，一回泪眼。
岂是自家无仙骨，尚被红尘牵绊。
要分此、烟霞一半。
当日朱仙和葛老，更老黄、亦合同萧散。
上帝近，永容懒。
仙鹊梁银汉。
见青原、白鹭一点，秋光犹嫩。
青鸟密传云外信，王母夜临香案。
与河鼓、天孙为伴。
太素真人乘此景，到芗城、即嗣胡忠简。
南极上，星璀璨。
松溪居士多词翰。
是神仙风骨，元自无心仕宦。
人道月卿临总饷，便合机廷揆馆。
还又爱、山林萧散。
玉女金钟萦暖响，指灵椿、仙鹤祈遐算。
公自有，青精饭。
一别蓬莱馆。
看桑田成海，又见松枯石烂。
目断虚皇无极处，安得殿头宣唤。
指归路、钧天早晚。
此去罡风三万里，但九霞、渺渺青云远。
望不极，空泪眼。
瑶池昔会群仙宴。
此秋来、荻花枫叶，令人凄惋。
满面朱尘那忍见，酒病花愁何限。
知几度、春莺秋雁。
从此飞神腾碧落，向清都、来往应无间。
丹渐熟，骨将换。
遥想阳明洞。
夜深时、猿啼鹤唳，露寒烟重。
家在神霄归未得，十二玉楼无梦。
梦里听、瑶琴三弄。
醉卧长安人不识，晚秋天、此意西风共。
黄金印，吾何用。
云衢高策青鸾革空。
把天书玉篆，留与世人崇奉。
垂手入廛长是醉，醉则从教懵懂。
那些子、凝然不动。
一剑行空神鬼惧，金粟儿、日向丹田种。
把得稳，任放纵。
极目神霄路。
斗柄南、丹华翠景，红霞紫雾。
手折琪花今似梦，十二楼台何处。
犹记得、当时伴侣。
东府西台知谁主，忆当时、自泻金瓶雨。
人间事，等风絮。
上皇赫赫雷霆主。
我何缘、清都绛阙，遽成千古。
白鹤青乌消息断，梦想鸾歌凤舞。
应未得、翻身归去。
业债须教还净尽，这一回、尝遍红尘苦。
归举似，西王母。
昔在神霄府。
是上皇娇惜，便自酣歌醉舞。
来此人间不知岁，仍是酒龙诗虎。
做弄得、襟情如许。
俯仰红尘几今古。
算风灯、泡沫无凭处。
即有这，烟霄路。
淮山浙岸潇湘浦。
一寻思、柳亭枫驿，泪珠溅俎。
此去何时又相会，离恨萦人如缕。
更天也、愁人风雨。
语燕啼莺莫相管，请各家、占取闲亭坞。
人事尽，天上去。
风送寒蟾影。
望银河、一轮皎洁，宛如金饼。
料得故人千里共，使我寸心耿耿。
浑无奈、天长夜永。
万树萧森猿啸罢，觉水边、林下非人境。
睡不著，酒方醒。
芙蓉池馆梧桐井。
悄不知、今夕何夕，寒光万顷。
年少风流多感慨，况此良辰美景。
须对此、大拼酩酊。
满目新寒舞黄落，嗟此身、何事如萍梗。
桂花下，露华冷。
银汉千丝雨。
被东风作恶，吹落满空柳絮。
恰自江南消息断，才此六花飞舞。
最好是、鹅毛鹤羽。
万顷平田三尺玉，月明中、不见沙头鹭。
苍烟里，一渔父。
鹊桥半夜寒云妒。
到晓来、千岩万壑，了无认处。
极目四方银世界，五凤楼前如许。
应自感、伤心凝伫。
人在神霄玉清府，小狮儿、捏就无佳句。
骑汗漫，好归去。
月插青螺髻。
柳梢头、夕阳荏苒，西风摇曳。
数粒苍山黏远汉，树色烟光紫翠。
飞骑气、半醒半醉。
剑跨秋空磨星斗，指琼童、不得鸣金辔。
恐惊动，紫清帝。
浮云飞度蓬莱水。
忆山中、松寒露冷，猿啼鹤唳。
家在武夷岩谷里，一亩烟霞活计。
叹捻指、人生百岁。
兰畹芝田几今古，洞门前、小鹿衔花戏。
不知有，人间世。
极目飙尘表。
醉酣时、楼中起舞，楼前舒啸。
坐见四山烟雾散，是处落花啼鸟。
忽惊下、九天星斗。
双鹤飞来风露爽，一声声、清唳苍松杪。
奈对景，不酾酒。
旧家三点蓬莱小。
有琼台双阙，长是香花缭绕。
铁笛夜吹金剑吼，恨此瀛洲路杳。
知几度、琪林春老。
闲倚朱阑思昨梦，对江山、感慨无人晓。
但千里，月华皎。
一夜清寒，千红晓粲，春不曾知。
细看如何，醉时西子，睡底杨妃。
尽皆蜀种垂丝。
晴日暖、薰成锦围。
说与东风，也须爱惜，且莫吹飞。
鹤使南翔。
词珍翰绮，谊暖情香。
如在琼台，梦回初饮，月液云浆。
风吹芦叶冥茫。
夕照外、山高水长。
遥想东楼，琪花玉树，梅影昏黄。
五马风流，销金帐暖，药玉船宽。
放下荷囊，携来铜虎，又举熊幡。
棠阴已接三山。
此列郡、彼食大藩。
柳雪萦旗，东风拦马，父老争看。
剑倚青天笛倚楼。
云影悠悠。
鹤影悠悠。
好同携手上瀛洲。
身在阎浮。
业在阎浮。
一段红云绿树愁。
今也休休。
古也休休。
夕阳西去水东流。
富又何求。
贵又何求。
苹花零乱秋亭暮。
篱落江村路。
棹歌摇曳钓船归。
搅碎清风千顷、碧琉璃。
山衔初月明疏柳。
平野垂星斗。
莫辞沈醉伴孤吟。
他日江南江北、两关心。
淡烟凝翠锁寒芜。
斜阳挂碧梧。
沙头三两雁相呼。
萧萧风卷芦。
何处笛，一声孤。
岸边人钓鱼。
快帆一夜泊桐庐。
问人沽酒无。
思量世事，几千般翻覆，是非多少。
随分随缘天地里，心与江山不老。
道在天先，神游物外，自有长生宝。
洞门无锁，悄无一个人到。
一条柱杖横肩，芒鞋紧峭，正风清月好。
惊赏百年浑似梦，空被利名萦绕。
野鹤纵横，孤云自在，对落花芳草。
来朝拂袖，谁来南岳寻我。
当初误触，紫微君、谪下神霄玉府。
醉后骑龙吹铁笛，酒醒不知何处。
绛阙寥寥，红尘扰扰，老泪滂如雨。
人间天上，桑田沧海如许。
遥想十二楼前，琪花开已遍。
鸾歌鹤舞。
梦到三天还又落，愁听空中箫鼓。
独倚阑干，笑拈花片，细写思归字。
东风还会，为伊吹上天去。
寄言天上，石麒麟、化作人间英物。
醉拥诗兵驱笔阵，百万词锋退壁。
世事空花，赏心泥絮，一点红炉雪。
识时务者，当今惟有俊杰。
我本浩气天成，才逢知己，便又清狂发。
富贵于我如浮云，且看云生云灭。
羊石论交，鹅湖惜别，别恨多于发。
共君千里，登楼何患无月。
罗浮山下，正秋高气爽，凄凉风物。
瘦落丹枫飞紫翠，峭拔青山石壁。
客鬓萧疏，诗肠清苦，病骨如冰雪。
怒髯铁立，有怀不下三杰。
袖里宝剑生寒，中宵起舞，引酒清歌发。
襟曲屡兴猿鹤梦，坐看月痕生灭。
露沁桃花，云笼芝草，任长莓苔发。
如今话别，橙黄橘绿时月。
旧家宋玉，是何人、偏到秋来凄惨。
细雨疏风天气冷，离别令人销黯。
樯燕飞归，岸花吹送，自是生怀感。
挑灯酌酒，平生明目张胆。
二十年在江湖，枫亭柳驿，往事都曾览。
胸次可吞云梦九，也没尘埃一糁。
木落山高，云寒雁断，水瘦溪痕减。
不知把菊，又在何处轩槛。
海天秋老，夜凄清、坐对香温金鸭。
听得寒蝉声断续，一似离歌相答。
鸿雁初来，骅骝欲去，永夜烧红蜡。
不须别酒，有时亦呷一呷。
丈夫南北东西，何天不可，鸣剑雄开匣。
岂特东湖徐孺子，下得陈蕃之榻。
黄叶声干，碧莲香减，枕上凉萧飒。
出门一笑，四方风起云合。
道人于世，已忘情、尚更区区饯别。
栖碧先生辞蕙帐，夜夜猿声凄切。
剑上星寒，琴中风惨，眉宇飞黄色。
一杯判袂，出门烟水空阔。
我今流落江南，朝朝还暮暮，千愁万结。
那更荻花枫叶景，又见长亭短驿。
世事空花，人情风絮，山外云千叠。
君还到阙，为言踪迹风雪。
桃花开尽，正溪南溪北，春风春雨。
寒食清明都过了，愁杀一声杜宇。
醉跨蹇驴，踏翻芳草，满满斟鹦鹉。
游仙梦觉，不知身在何处。
因甚青鸟不来，一年春事，捻指都如许。
人在白云流水外，多少莺啼燕语。
遣兴成诗，烹茶解酒，日落蔷薇坞。
玉龙嘶断，乱鸦惊起无数。
汉江北泻，下长淮、洗尽胸中今古。
楼橹横波征雁远，谁见鱼龙夜舞。
鹦鹉洲云，凤凰池月，付与沙头鹭。
功名何处，年年惟见春絮。
非不豪似周瑜，壮如黄祖，亦随秋风度。
野草闲花无限数，渺在西山南浦。
黄鹤楼人，赤乌年事，江汉亭前路。
浮萍无据，水天几度朝暮。
绿荷十里吐秋香，湖水掌平如镜。
日落云收天似洗，况又月明风静。
露逼葭蒲，烟迷菱芡，缩尽寒鸦颈。
两枝画桨，柳阴浓处乘兴。
遥想和靖东坡，当年曾胜赏，一觞一咏。
是则湖山常不老，前辈风流去尽。
我兴还诗，我欢则酒，醉则还草圣。
明朝却去，冷泉天竺双径。
多才夸李白，美貌说潘安。
一朝成万古，又徒闲。
如何猛省，心地种仙蟠。
堪叹人间事，泡沫风灯，阿谁肯做飞仙。
莫思量、骏马与高轩。
快乐任天然。
最坚似松柏、更凋残。
有何凭据，谁易复谁难。
长啸青云外，自嗟自笑，了无恨海愁山。
满洞苔钱。
买断风烟。
笑桃花流落晴川。
石楼高处，夜夜啼猿。
看二更云，三更月，四更天。
细草如毡。
独枕空拳。
与山麋、野鹿同眠。
残霞未散，淡雾沈绵。
是晋时人，唐时洞，汉时仙。
洞府自唐尧时始开，至东晋葛稚川方来。
及伪刘称汉，此时方显，遂兴观。
倚危亭。
恨如芳草，萋萋刬尽还生。
念柳外青鸾去后，洞中白鹤归来，恍然暗惊。
吾家渺在瑶京。
夜月一帘花影，春风十里松鸣。
奈昨梦、前尘渐随流水，凤箫歌杳，水长天远，那堪片片飞霞弄晚，丝丝细雨笼晴。
正消凝，子规又啼数声。
潇洒江梅，似玉妆珠缀，密蕊疏枝。
霜风应是，不许蝶近蜂欺。
嫣然自笑，与山矾、共水仙期。
还亦有，青松翠竹，同今凛冽年时。
何事向人如恨，带苍苔，半倚临水荒篱。
孤山嫩寒放晓，尚忆前诗。
黄昏顾影，说横斜、清浅今谁。
他自是，移春手段，微云淡月应知。
云散雨初晴，蝉噪林逾静。
古寺敲钟暮掩门，灯映琉璃影。
浩气镇长存，昨梦还重省。
独倚阑干啸一声，毛发萧萧冷。
古寺枕空山，楼上昏钟静。
饥鼠偷灯尾蘸油，悄悄无人影。
长剑匣中鸣，今古深思省。
此夕行藏独倚楼，风雨凄凄冷。
雨过山花向晚香。
烟丝空翠柳微茫。
旧家丹灶何人葛，今日帘泉阿姥黄。
犀角枕，象牙床。
椰心织簟昼生凉。
杯行无算何曾醉，不觉罗浮日月长。
西畔双松百尺长。
当时亲自见刘王。
山前今日莲花水，往者将军洗马塘。
南粤路，汉宫墙。
晚风历历说兴亡。
摩挲东晋苍苔灶，细说仙翁炼药方。
翠幄张天见未曾。
驼峰鹅掌出庖烹。
醉酣浑是迷天地，但见尊前万点星。
人似玉，酒如饧。
果盘簇饤不知名。
东风吹我三山下，如在神霄上帝庭。
冷雨疏风凉漠漠。
云去云来，万里秋阴薄。
笑倚玉阑呼白鹤。
烟笼素月青天角。
竹影松声浑似昨。
醉胆如天，谁道词源涸。
满地苍苔霜叶落。
今宵不饮何时乐。
绿暗红稀春已幕。
燕子衔泥，飞入谁家去。
柳絮欲停风不住。
杜鹃声里山无数。
白马青衫无定据。
好底林泉，信脚随缘寓。
拼却此生心已许。
一川风月聊为主。
楼上风光都占断。
楼下风光，还许诗人管。
管领风光谁是伴。
一堤杨柳开青眼。
波面琉璃花影乱。
玉笋持杯，画舸歌声颤。
醉里寻春春不见。
夕阳芳草连天远。
一个奇男子，万象落心胸。
学书学剑，两般都没个成功。
要去披缁学佛，首下一拳轻快，打破太虚空。
末后生华发，再拜玉清翁。
二十年，空挫过，只飘蓬。
这回归去，武夷山下第三峰。
住我旧时庵子，碗水把柴升米，活火煮教浓。
笑指归时路，弱水海之东。
天下云游客，气味偶相投。
暂时相聚，忽然云散水空流。
饱饫闽中风月，又爱浙间山水，杖屦且逍遥。
太上包中下，只得个无忧。
是和非，名与利，一时休。
自家醒了，不成得恁地埋头。
任是南州北郡，不问大张小李，过此便相留。
且吃随缘饭，莫作俗人愁。
未遇明师者，日夜苦忧惊。
及乎遇了，得些口诀又忘情。
可惜蹉跎过了，不念精衰气竭，碌碌度平生。
何不回头看，下手采来烹。
天下人，知得者，不能行。
可怜埋没，如何恁地不惺惺。
只见口头说著，方寸都无些子，只管看丹经。
地狱门开了，急急办前程。
堪笑廛中客，都总是迷流。
冤家缠缚，算来不是你风流。
不解去寻活路，只是担枷负锁，不肯放教休。
三万六千日，受尽百年忧。
得人身，休蹉过，急须修。
乌飞兔走刹那，又是死临头。
只这眼前快乐，难免无常两字，何似出尘囚。
炼就金丹去，万劫自逍遥。
广寒宫里，散天花、点点空中柳絮。
是处楼台皆似玉，半夜风声不住。
万里盐城，千家珠瓦，无认蓬莱处。
但呼童、且去探梅花、攀那树。
垂帘未敢掀开，狮儿初捏就，佳人偷觑。
溪畔渔翁蓑又重，几点沙鸥无语。
竹折庭前，松僵路畔，满目都如许。
问要晴，更待积痕消，须无雨。
鼎用乾坤，药须乌兔，恁时方炼金丹。
水中虎吼，火里赤龙蟠。
兑是况铅震汞，自元谷、上至泥丸。
些儿事，坎离复垢，返老作童颜。
五行，全四象，不调停火候，间断如闲。
六天罡所指，玉出昆山。
不动纤毫云雨，顷刻处、直透三关。
黄庭内，一阳来复，丹就片时间。
两种汞铅，黄婆感合，如如真虎真龙。
周年造化，蹙在片时中。
炉里温温种子，玄珠象、气透三宫。
金木处，炼成赤水，白血自流通。
无中。
胎已兆，见龟蛇乌兔，恍惚相逢。
但坎离既济，复垢交融。
了得真空命脉，天地里、万物春风。
阴阳外，天然夫妇，一点便成功。
日，游方氏龙山别墅，试效颦为之，俾主人刻之崖石云。
胜处可宫，平处可田，泉土尤甘美。
深复深，路绝住人稀。
有人兮、盘旋于此。
送子归。
是他隐居求志。
是要明主媒当世。
嗟此意谁论，其言甚壮，孔颜犹有遗旨。
大丈夫之被遇于时。
入则坐庙朝出旗麾。
列屋名姬，夹道武夫，满前才子。
噫。
有命存焉，吾非恶此而逃之。
富贵人所欲，如之何、幸而致。
向茂树堪休，清泉可濯，谷中别有闲天地。
况脍细于丝，蕨甜似蜜，采于山，钓于水。
大丈夫不遇之所为。
唐处士、依稀是吾师。
觉山林、尊如朝市。
五侯门下宾客，扰扰趋形势。
嗟盘之乐，谁争子所，占断千秋万岁。
呼童秣马更膏车，便与君，从此逝矣。
致。
属先受制置使李公之辟，崔公始聘洪公舜俞入幕。
后二十五年，奉使岭外，拜公祠象，俯仰今昔，辄和公所作水调歌头以寓悲慨云。
敕使竟空反，公不出梅关。
当年玉座记忆，仄席问平安。
羽扇尉佗城上，野服仙游阁下，辽鹤几时还。
赖有蜀耆旧，健笔与书丹。
青油士，珠履客，各凋残。
四方蹙蹙靡骋，独此尚宽闲。
丞相祠堂何处，太傅石碑堕泪，木老瀑泉寒。
往者不可作，置酒且登山。
遣作岭头使，似戍玉门关。
来时送者，举酒珍重祝身安。
街畔小儿拍笑，马上是翁矍铄，头与璧俱还。
何处得仙诀，发白颊犹丹。
屋茅破，篱菊瘦，架签残。
老夫自计甚审，忙定不如闲。
客难扬雄拓落，友笑王良来往，面汗背芒寒。
再拜谢不敏，早晚乞还山。
半世惯歧路，不怕唱阳关。
朝来印绶解去，今夕枕初安。
莫是散场优孟，又似下棚傀儡，脱了戏衫还。
老去事多忘，公莫笑师丹。
笔端化，胸中锦，两消残。
江湖水草空旷，何必养天闲。
久苦诸君共事，更尽一杯别酒，风露夜深寒。
回首行乐地，明日隔云山。
落日几呼渡，佳夕每留关。
有时来照清浅，鬓雪似潘安。
一曲亲蒙君赐，两岸更无人迹，惟见鹭飞还。
隙地欠栽接，蕉荔杂黄丹。
柳全疏，松尚幼，怕摧残。
旁人笑我痴计，管钥费防闲。
翁意在乎林壑，客亦知夫水月，满腹贮清寒。
赋咏差有愧，赤壁与滁山。
羯虏问周鼎，柱史出秦关。
苦求句漏，何意身世远差安。
不见踮鸢堕水，时有飞鸿遵渚，乐此久忘还。
采药寓言耳，胸次有灵丹。
钓游处，榕叶暗，荻花残。
自翁仙后千载，输与水鸥闲。
我读内篇未竟，忽被急符驱去，洞闭白云寒。
回首愧幽子，隐约海中山。
怪事广寒殿，此夕不开关。
林间乌鹊贺，暂得一枝安。
只在浮云深处，谁驾长风挟取，明镜忽飞还。
玉兔呼不应，难觅臼中丹。
酒行深，歌听彻，笛吹残。
嫦娥老去孤另，离别匹如闲。
待得银盘擎出，只怕玉峰醉倒，衰病不禁寒。
卿去我欲睡，孤负此湖山。
老年有奇事，天放两中秋。
使君飞榭千尺，缥渺见麟洲。
景物东徐城上，岁月北征诗里，圆缺几时休。
俯仰慨今昔，惟酒可浇愁。
风露高，河汉澹，素光流。
贾胡野老相庆，四海十分收。
竞看姮娥金镜，争信仙人玉斧，费了一番修。
衰晚笔无力，谁伴赋黄楼。
岁晚太玄草，深悔赋长杨。
向来户外之屦，已饱各飞扬。
阁上青藜安在，院里金莲去矣，且爱短檠光。
衰懒倦宾客，谁访老任棠。
叹时人，怜黠小，笑鲐黄。
汝曹变灭臭腐，侬底愈芬香。
苦羡阿龙则甚王导小字，学取幼安亦可，坐穴几藜床。
零落雁行小，敢不举君觞。
何处相逢，登宝钗楼，访铜雀台。
唤厨人斫就，东溟鲸脍，圉人呈罢，西极龙媒。
天下英雄，使君与操，余子谁堪共酒杯。
车千两，载燕南赵北，剑客奇才。
饮酣画鼓如雷。
谁信被晨鸡轻唤回。
叹年光过尽，功名未立，书生老去，机会方来。
使李将军，遇高皇帝，万户侯何足道哉。
披衣起，但凄凉感旧，慷慨生哀。
岁暮天寒，一剑飘然，幅巾布裘。
尽缘云鸟道，跻攀绝顶，拍天鲸浸，笑傲中流。
畴昔奇君，紫髯铁面，生子当如孙仲谋。
争知道，向中年犹未，建节封侯。
南来万里何求。
因感慨桥公成远游。
叹名姬骏马，都成昨梦，只鸡斗酒，谁吊新丘。
天地无情，功名有命，千古英雄只么休。
平生客，独羊昙一个，洒泪西州。
我羡君归，一路秋风，芙蓉木犀。
想慈颜望久，灵乌乍噪，新眉画就，郎马频嘶。
忙脱征衫，快呼斗酒，细为家人说建溪。
争知道，这中年怀抱，最怕分携。
丈夫南北东西。
应笑杀离筵粉泪啼。
怅佳人来未，碧云冉冉，王孙去后，芳草萋萋。
明日相思，山重水复，古道人稀茅店鸡。
元龙老，有高楼百尺，谁共登梯。
一卷阴符，二石硬弓，百斤宝刀。
更玉花骢喷，鸣鞭电抹，乌丝阑展，醉墨龙跳。
牛角书生，虬髯豪客，谈笑皆堪折简招。
依稀记，曾请缨系粤，草檄征辽。
当年目视云霄。
谁信道凄凉今折腰。
怅燕然未勒，南归草草，长安不见，北望迢迢。
老去胸中，有些磊块，歌罢犹须著酒浇。
休休也，但帽边鬓改，镜里颜凋。
我梦见君，戴飞霞冠，著宫锦袍。
与牧之高会，齐山诗酒，谪仙同载，采石风涛。
万卷星罗，千篇电扫，肯学穷儿事楚骚。
掀髯啸，有鱼龙鼓舞，狐兔悲嗥。
英雄埋没蓬蒿。
谁摸索当年刘与曹。
叹事机易失，功名难偶，诛茅西崦，种秫车皋。
栅有鸡豚，庭无羔雁，道是先生索价高。
人间窄，待相期海上，共摘蟠桃。
我所思兮，延陵季子，别来九春。
笑是非浮论，白衣苍狗，文章定价，秋月华星。
独步岷峨，后身坡颍，何必荀家有二仁。
中朝里，看叔兮衮斧，伯也丝纶。
洛中曾识机云。
记玉立堂堂九尺身。
叹苕溪渔艇，幽人孤往，雁山马鬣，吊客谁经。
宣室厘残，玄都花谢，回首旧游存几人。
新腔美，堪洗空恩怨，唤起交情。
辽鹤重来，不见繁华，只见凋残。
甚都无人诵，何郎诗句，也无人报，书记平安。
闾里俱非，江山略是，纵有高楼莫倚栏。
沈吟处，但萤飞草际，雁起芦间。
不辞露宿风餐。
怕万里归来双鬓斑。
算这边赢得，黑貂裘敝，那边输了，翡翠衾寒。
檄草流传，吟笺倚阁，开到琼花亦懒看。
君记取，向中州差乐，塞地无欢。
华发萧萧，归碧鸡坊，出金马门。
把一枝色笔，掷还郭璞，些儿残锦，回乞天孙。
永免朝参，更无宣锁，送老三家水竹村。
休休也，任巫阳来下，未易招魂。
茅檐安得庖阍。
倩便了沽来酒满樽。
叹角巾东路，吾寻初服，上书北阙，子漫危言。
漏院霜靴，火城雪辔，得似先生败絮温。
安危事，付布衣融泰，鼎足膺蕃。
剥啄谁欤，户外一宾，布衣麻鞋。
有舌端雄辨，机锋破的，袖中行卷，锦绣成堆。
阍启上宾，侬观诸老，个主人公喜挽推。
怎奈向，今十分衰飒，非昔形骸。
阍言宾怒如雷。
因底事朱门晏未开。
假使汝主公，做他将相，懒迎揖客，紧闭翘材。
病叟惭惶，尊官宁耐，待铁拐先生旋出来。
宾性急，怀生毛名纸，兴尽而回。
老子衰颓，晚与亲朋，约法三章。
有谈除目者，勒回车马，谈时事者，麾出门墙。
已挂衣冠，怕言轩冕，犯令先当举罚觞。
书尺里，但平安二字，多少深长。
溪翁苦未相忘。
我今有双鱼烦寄将。
道荒芜羞对，宫中莲烛，昏花难映，阁上藜光。
闻庙瑟音，识关睢乱，诗学专门尽不妨。
百年后，尚庶几申白，不数韦康。
天造梅花，有许孤高，有许芬芳。
似湘娥凝望，敛君山黛，明妃远嫁，作汉宫妆。
冷艳谁知，素标难亵，又似夷齐饿首阳。
幽雅意，纵写之缣楮，未得毫芒。
曾经诸老平章。
只一个孤山说影香。
便诏书存问，漫招处士，节旄落尽，早屈中郎。
日暮天寒，山空月堕，茅舍清于白玉堂。
宁淡杀，不敢凭羌笛，告诉凄凉。
畴昔遭逢，薰殿之琴，清庙之璋。
谢锦袍打扮，佯狂太白，黄冠结裹，老大知章。
种杏仙人，看桃君子，得似篱边嗅晚香。
从人笑，笑安车迎晚，只履归忙。
后身定作班扬。
彼撼树蚍蜉不自量。
偶有时戏笔，官奴藏去，有时醉坠，宗武扶将。
永别鹓鸾，已盟猿鹤，肯学周颙出草堂。
从人笑，我韩公齿豁，张镐眉苍。
惭愧清朝，罢贡包茅，住发牙璋。
便羊裘归去，难留严子，牛衣病卧，肯泣王章。
畴昔忧天，如今怀土，田舍鸡肥社酒香。
甘雨足，且免扶鉏苦，免踏车忙。
先生少拟荀扬。
晚自觉才衰可斗量。
甚都无白凤，飞来玄草，亦无紫气，下烛干将。
待得新亭，倒持手版，何似抽还政事堂。
荣与辱，算到头由我，不属苍苍。
吉梦维何，男子之祥，载弄之璋。
嗟我辰安在，斯文后死，力侔元气，手抉天章。
学稼田荒，炼丹灶坏，稽首南华一瓣香。
休休也，免王良友笑，屑往来忙。
浮名斗挹箕扬。
世岂有明珠百斛量。
叹种来瑶草，年深未熟，挑成锦字，道远难将。
迁转不行，形容尽变，盍改称呼号瞎堂瞎堂远，僧中尊宿也。
遗弓远，怆帝乡云白，禹会山苍。
青女初晴，向丑梢枯干，幻出妍姿。
休烦苑吏翦彩，别有神司。
东皇太乙，敕瑶姬、淡傅胭脂。
还似得、华清汤暖，薄绡半卸冰肌。
应笑楚宫痴绝，略施朱则个，便妒蛾眉。
唐人更无籍在，浪比红儿。
祥云难聚，且丁宁、铁笛轻吹。
拼醉倒，花间一霎，莫教绛雪离披。
多谢句芒，露十分春信，一种仙姿。
主人领客卜夜，也唤分司。
天葩国艳，几曾烦、薄粉浓脂。
微似有，酒潮玉颊，更无粟起香肌。
犹记老婆年少，爱斜簪宝髻，浅印红眉。
回头笑他桃杏，太赤些儿。
而今零落，更禁当、多少风吹。
君看取，梢头点滴，绝胜树下纷披。
酷爱名花，本不贪妖艳，惟赏幽姿。
乌台旧案累汝，牵惹随司。
冰层雪积，独伊家、点绛凝脂。
应冷笑，海棠醉睡，牡丹未免丰肌。
舞殿歌台此际，各新涂妆额，别画宫眉。
那知有人淡泊，不识虫儿。
春莺去也，玉参差、分付谁吹。
空传得，暗香疏影，琐窗卷了还披。
墙角残红，恍徐娘虽老，尚有丰姿。
纷纶绛节导从，不要街司。
随波万点，似阿房、漂出残脂。
休懊恼，丹铅褪尽，本来冰雪为肌。
老子平生心铁，被色香牵动，愁上双眉。
且祝东风小缓，沥酒芒儿。
道伊解冻，甚潘郎、鬓雪难吹。
犹忆侍，钧天广宴，万红舞袖披披。
京辇相逢，忆茂陵临御，俱诣天官。
绛纱玉斧咫尺，先引头班。
桃花满观，与贞元、朝士同看。
归骑晚，春城笳吹，冶游侵晓方还。
回首龙髯何在，漫共谈前事，泪洒桥山。
谁怜白头柱史，独出函关。
君如春柳，到而今、也带苍颜。
凭寄语，江州司马，琵瑟且止休弹。
吉语西来，已衮归行阙，册拜头厅。
唐家岂可，一日轻去玄龄。
洛英蜀客，老成人、几半朝廷。
但客取，三边无警，活他百万生灵。
槐第安排敕设，有藕如船大，有枣如瓶。
瑶环瑜珥绕席，个个宁馨。
一般奇特，中台星、拜老人星。
谁知得，眉攒万国，华筵少醉多醒。
公似寒梅，向层冰积雪，越样清奇。
仙溪前辈相望，可比方谁。
百篇剀切，似君谟、又似当时。
更正简，相君颛面，崇清老子庞眉。
未可卷怀袖手，续平泉庄记，绿野堂诗。
苦言譬如食榄，回味方思。
嗣皇访落，怪鹤书、直恁来迟。
烦借问，二童一马，几时入尉瞻仪。
谢病归来，便文殊相问，懒下禅床。
雀罗晨有剥啄，颠倒衣裳。
袖中贽卷，原夫辈、安敢争强。
若不是，子期苗裔，也应通谱元常。
村叟鸡鸣籁动，更休烦箫管，自协宫商。
酒边唤回柳七，压倒秦郎。
一觞一咏，老尚书、闲杀何妨。
烦问讯，雪洲健否，别来莫有新腔。
绕篱寻菊，菊犹迟、舍北芙蓉浑未。
却是小山丛桂里，一夜天香飘坠。
约束奴兵，丁宁稚子，莫扫青苔砌。
风高露冷，倚栏疑匪人世。
客有载酒过余，郎吟招隐，洗尽悲秋意。
白发长宫穷似虱，刚被天公调戏。
遍地堆金，满空雨粟，不济渊明事。
残英剩馥，明朝犹可同醉。
老夫白首，尚儿嬉、废圃一番料理。
餐饮落英并坠露，重把离骚拈起。
野艳幽香，深黄浅白，占断西风里。
飞来双蝶，绕丛欲去还止。
尝试诠次群芳，梅花差可，伯仲之间耳。
佛说诸天金色界，未必庄严如此。
尚友灵均，定交元亮，结好天随子。
篱边坡下，一杯聊泛霜蕊。
比如去岁前年，今朝差觉门庭静。
玉轴锦标无一首，知道先生还佞。
假使文殊，携诸菩萨，来问维摩病。
无花堪散，亦无香积斋衬。
回首雪浪惊心，黄茅过顶，瘴毒如炊甑。
山鬼海神俱长者，饶得书生穷命。
不慕飞仙，不贪成佛，不要钻天令。
年年今日，白头母子家庆。
卯君来处，与眉州仙子，依稀同日。
一自前朝龚蔡后，颇觉壶山岑寂。
谁料端平，继居遗补，复有斯人出。
幅巾林下，姓名玉座长忆。
须信谄语尤甘，忠言最苦，橄榄何如蜜。
诸老萧疏星欲晓，留取南都铁壁。
洛社自佳，镜湖虽好，莫问君王乞。
年年岁岁，大家同做真率。
天风浩动，扫残暑、推上一轮圆魄。
爱举眉山公旧话，与客泛舟赤壁。
一自奎星，去朝帝所，叹洞箫声息。
空余二赋，至今凄动金石。
长记诗境平生，诗豪酒圣，亦自仙中谪。
畴昔停桡追欢处，忍听邻人吹笛。
董相林荒，贺公湖在，俯仰成陈迹。
两翁已矣，年年孤负今夕。
少时独步词场，引弦百发无虚矢。
岁晚却蒙昆体力，世业工修鞋底用杨文公事。
曾裂白麻，曾涂墨敕，谪堕俄徵起。
鼎湖龙去，老臣何以堪此。
回首当日遭逢，譬如春梦，误入华胥里。
推枕黄粱犹未熟，封拜几王侯矣。
似瓮中蛇，似蕉中鹿，又似槐中蚁。
先人书在，尚堪追补遗史。
此翁双手，顿闲处、且把香篝笼袖。
西掖北门辞不要，肯要南柯太守。
小小亭台，些些竹木，何必灵和柳。
地行仙里，合推侬做班首。
取次著绝交书，续归田录，谁掣先生肘。
莫遣朝衣梅醭了，留祝南山之寿。
苍妓上厅，老僧封院，得似樗庵叟。
虚名身后，生前且一杯酒。
梦中忘却，已闲退、谏草犹藏怀袖。
文不会、铺张粉饰，武又安能战守。
秃似葫芦，辣于姜桂，衰飒同蒲柳。
没安顿处，不如归去丘首。
岁晚筋力都非，任空花眩眼，枯杨生肘。
客举前修三数个，待与刘君为寿。
或号憨郎杨朴，或称钝汉玉川，或自呼聱叟次山。
一篇齐物，读时咽以卮酒。
戏衫抛了，下棚去、谁笑郭郎长袖。
小小草庵无宝贝，何必神呵鬼守。
黄奶篝灯，青奴拂榻，莫要他桃柳退之二妾。
客来问字，此翁高卧摇首。
仿佛曾子当年，商歌满屋，衣不完衿肘曾子捉衿而肘见。
混沌若教休凿窍，巧历安知其寿。
文叔故人，仲华几个，输与羊裘叟。
浮生如寄，切身之物惟酒。
老逢初度，小儿女、盘问翁翁年纪。
屈指先贤，仿佛似，当日申公归邸。
跛子形骸，瞎堂顶相，更折当门齿。
麒麟阁上，定无人物如此。
追忆太白知章，自骑鲸去后，酒徒无几。
恶客相寻，道先生、清晓中酲慵起。
不袖青蛇，不骑黄鹤，混迹红尘里。
彭聃安在，吾师淇澳君子。
隆乾间事，两翁有、手泽遗编曾纪。
余掌兰台修纂到，景定初开忠邸。
坏起复麻，奋涂归笔，嚼碎张巡齿。
德音犹在，非卿何足语此。
老来兹事都休，问门前宾客，今朝来几。
达汝空函，投伊大瓮内，谁曾提起。
丹汞灰飞，黄粱炊熟，跳出槐宫里。
儿童不识，秃翁定是谁子。
自填曲子，自歌之、岂是行家官样。
眼瞎背驼方引去，羞杀陈抟种放。
摺起残编，寄声太乙，不必烦藜杖。
陈人束阁，让他来者居上。
安乐值几多钱，且幅巾绦褐，准云台象。
长扇矮壶山南北，忘却晓随天仗。
六逸七贤，五更三老，元不论资望。
香山误矢，渔翁何减为相。
小孙盘问翁翁，今朝怎不陈弧矣。
翁道暮年惟只眼，不比六根全底。
常日谈玄，余龄守黑，赤眚从何起。
鬓须雪白，可堪委顿如此。
心知病有根苗，短檠吹了，世界朦胧里。
纵有金篦能去翳，不敢复囊萤矣。
但愿从今，疾行如鹿，更细书如蚁。
都无用处，留他教传麟史。
旁人嘲我。
甚鬓毛都秃，齿牙频堕。
不记是、何代何年，尽元祐熙宁，侬常喑么。
退下驴儿，今老矣、岂堪推磨。
要挂冠神武，几番说了，这回真个。
亲朋纷纷来贺。
况弟兄对榻，儿女团坐。
愿世世、相守茅檐，便宰相时来，二郎休作佐。
白苎乌巾，谁信道、神仙曾过。
拣人间、有松风处，曲肱高卧。
揆余初度。
笑汝曹绯绿，乃翁苍素。
一甲子、带水拖泥，今岁谢君恩，放还山去。
政事堂中，把手版、分明抽付。
向门前客道，老子出游，人不知处。
小车万花引路。
又谁能记得，观里千树。
老冉冉、欢意阑珊，纵桃叶多情，难唤同渡。
买只船儿，稳载取、笔床茶具。
便芸瓜、一生一世，胜侯千户。
悬弧之旦。
忆争骑竹马，各怀金弹。
恨岁月、去我堂堂，向酒畔愁生，镜中颜换。
灶坏丹飞，慢追悔、邺侯婚宦。
已发心忏悔，免去猴冠，卸下麟楦。
依稀仆家铁汉。
虽末梢老寿，初节魔难。
幸闻早、省了柳枝，更送了朝云，尘念俱断。
丈室萧然，独病与、乐天相伴。
但归依西方，拈起向来一瓣。
古人吾不见，君莫是、郑当时。
更筑就山房，躬耕谷口，名动京师。
诸公任他衮衮，与杜陵野老共襟期。
有客至门先喜，得钱沽酒何疑。
昔年连辔柳边归。
陈迹恍难追。
况种桃道士，看花君子，回首皆非。
相逢故人问讯，道刘郎、老去久无诗。
把作一场春梦，觉来莫要寻思。
水亭凝望久，期不至、拟还差。
隔翠幌银屏，新眉初画，半面犹遮。
须臾淡烟薄霭，被西风扫尽不留些。
失了白衣苍狗，夺回雪兔金蟆。
乘云径到玉皇家。
人世鼓三挝。
试自判此生，更看几度，小住为佳。
何须如钩似玦，便相将、只有半菱花。
莫遣素娥知道，和他发也苍华。
新来衰态见，书懒读，镜休看。
笑量窄才慳，卷无警策，杯有留残。
思量减些年甲，怎奈何、须与鬓难瞒。
假使诏催上道，不如敕放还山。
数年前乞挂衣冠。
耄矣尚盘桓。
且行歌拾穗，未应天上，解胜人间。
仙家更无理会，至今传、都厕处刘安。
莫怪是翁矍铄，止缘老子痴顽。
怪新年、倚楼看镜，清狂浑不如旧。
暮云千里伤心处，那更乱蝉疏柳。
凝望久。
怆故国，百年陵阙谁回首。
功名大谬。
叹采药名山，读书精舍，此计几时就。
封侯事，久矣输人妙手。
沧洲聊作渔叟。
高冠长剑浑闲物，世上切身惟酒。
千载后。
君试看，拔山扛鼎俱乌有。
英雄骨朽。
问顾曲周郎，而今还解，来听小词否。
甚春来、冷烟凄雨，朝朝迟了芳信。
蓦然作暖晴三日，又觉万姝娇困。
霜点鬓。
潘令老，年年不带看花分。
才情减尽。
怅玉局飞仙，石湖绝笔，孤负这风韵。
倾城色，懊恼佳人薄命。
墙头岑寂谁问。
东风日暮无聊赖，吹得胭脂成粉。
君细认。
花共酒，古来二事天尤吝。
年光去迅。
漫绿叶成阴，青苔满地，做得异时恨。
便披蓑、荷锄归去，何须身著宫锦。
与谁共话桑麻事，朱老阮生尤稔。
筛样饼。
瓮样茧，长须赤脚供樵饪。
清流浊品。
尽扫去胸中，置诸膜外，对酒莫辞饮。
华胥梦，怕杀人惊晓枕。
疏窗惟月来闯。
一生常被弓旌误，且告朝家追寝。
愁个甚。
君管取，有薇堪采松堪荫。
茅山再任。
幸不是谋臣，又非世将，免犯道家禁。
黄粱梦觉，忽跳出、北扉西省。
今似得何人，老僧退院，秀才下省。
罢草河西淮南诏，没一字、谘尚书省学士院文字至朝廷，皆云谘报，不云申也。
已交侣樵渔，免教人道，弥封官省。
多幸。
条冰解去，新衔全省。
笑杀太师光，赐灵寿杖，有诏扶他入省。
死谥醉侯，生封诗伯，此事不关朝省。
便茅屋、送老云边，也胜倚金华省。
一筇两屦，导从比、在京差省。
更不草白麻，不批黄敕，稍觉心清力省。
幸有善和书堪读，何必然藜芸省。
且阁起庄骚，专看老易，课程尤省。
梦境。
槐阴禁苑，药翻纶省。
纸裹里，有青铜钱三百，送与酒家展省。
吊李白坟，挂徐君剑，零落端平同省端平乙未，李元善为都官，徐直翁为司封，余为侍右，同在南廊。
仅留得、老子婆娑，怎不拂衣华省。
寒相催。
暖相催。
催了开时催谢时。
丁宁花放迟。
角声吹。
笛声吹。
吹了南枝吹北枝。
明朝成雪飞。
朝有时。
暮有时。
潮水犹知日两回。
人生长别离。
来有时。
去有时。
燕子犹知社后归。
君行无定期。
风萧萧。
雨萧萧。
相送津亭折柳条。
春愁不自聊。
烟迢迢。
水迢迢。
准拟江边驻画桡。
舟人频报潮。
烟凄凄。
草凄凄。
野火原头烧断碑。
不知名姓谁。
印累累。
冢累累。
千万人中几个归。
荣华朝露晞。
劝一杯。
复一杯。
短锸相随死便埋。
英雄安在哉。
眉不开。
怀不开。
幸有江边旧钓台。
拂衣归去来。
曾看洛阳旧谱。
只许姚黄独步。
若比广陵花。
太亏他。
旧日王侯园圃。
今日荆榛狐兔。
君莫说中州。
怕花愁。
后土宫中标韵。
天上人间一本。
道号玉真妃。
字琼姬。
我与花曾半面。
流落天涯重见。
莫把玉箫吹。
怕惊飞。
一个恰雷州住。
一个又廉州去。
名姓在金瓯。
不如休。
昨日沙堤行马。
今日都门飘瓦。
君莫上长竿。
下来难。
繁灯夺霁华。
戏鼓侵明发。
物色旧时同，情味中年别。
浅画镜中眉，深拜楼西月。
人散市声收，渐入愁时节。
金甲雕戈，记当日、辕门初立。
磨盾鼻、一挥千纸，龙蛇犹湿。
铁马晓嘶营壁冷，楼船夜渡风涛急。
有谁怜、猿臂故将军，无功级。
平戎策，从军什。
零落尽，慵收拾。
把茶经香传，时时温习。
生怕客谈榆塞事，且教儿诵花间集。
叹臣之壮也不如人，今何及。
老子年来，颇自许、心肠铁石。
尚一点、消磨未尽，爱花成癖。
懊恼每嫌寒勒住，丁宁莫被晴烘坼。
柰暄风烈日太无情，如何得。
张画烛，频频惜。
凭素手，轻轻摘。
更几番雨过，彩云无迹。
今夕不来花下饮，明朝空向枝头觅。
对残红满院杜鹃啼，添愁寂。
赤日黄埃，梦不到、清溪翠麓。
空健羡、君家别墅，几株幽独。
骨冷肌清偏要月，天寒日暮尤宜竹。
想主人、杖履绕千回，山南北。
宁委涧，嫌金屋。
宁映水，羞银烛。
叹出群风韵，背时装束，竞爱东邻姬傅粉，谁怜空谷人如玉。
笑林逋、何逊漫为诗，无人读。
满腹诗书，余事到、穰苴兵法。
新受了、乌公书币，著鞭垂发。
黄纸红旗喧道路，黑风青草空巢穴。
向幼安、宣子顶头行，方奇特。
溪峒事，听侬说。
龚遂外，无长策。
便献俘非勇，纳降非怯。
帐下健儿休尽锐，草间赤子俱求活。
到崆峒、快寄凯歌来，宽离别。
落日登楼，谁管领、倦游狂客。
待唤起、沧浪渔父，隔江吹笛。
看水看山身尚健，忧晴忧雨头先白。
对暮云、不见美人来，遥天碧。
山中鹤，应相忆。
沙上鹭，浑相识。
想石田茅屋，草深三尺。
空有鬓如潘骑省，断无面见陶彭泽。
便倒倾、海水浣衣尘，难湔涤。
天壤王郎，数人物、方今第一。
谈笑里、风霆惊座，云烟生笔。
落落元龙湖海气，琅琅董相天人策。
问如何、十载尚青衫，诸缑客。
易爱底，些官职。
难保底，些名节。
拟闭门投辖，剧谈三日。
畴昔评君天下宝，当为天下苍生惜。
向临分、慷慨出商声，摧金石。
怪雨盲风，留不住、江边行色。
烦问讯、冥鸿高士，钓鳌词客。
千百年传吾辈话，二三子系斯文脉。
听王郎、一曲玉箫声，凄金石。
晞发处，怡山碧。
垂钓处，沧溟白。
笑而今拙宦，他年遗直。
只愿常留相见面，未宜轻屈平生膝。
有狂谈、欲吐且休休，惊邻壁。
往日封章，曾耸动、君王颜色。
今似得、三闾公子，四明狂客。
古不能箝言者口，天方欲寿中朝脉。
算人间、岂有病无医，须针石。
年冉冉，袍犹碧。
心耿耿，头先白。
笑臣舒迂缓，臣山愚直。
拂袖归来羞炙手，望尘拜了难伸膝。
把富春濑与首阳山，图斋壁。
畴昔胪传，仗下奏、祥云五色。
何况是、西山弟子，鹤山宾客。
上帝照临忠义胆，老师付授文章脉。
问此君、仿佛似何人，徂徕石。
园官菜，登盘碧。
四舍米，翻匙白。
懒投诗见素，寄书杓直。
德耀不嫌为隐髻，龟儿已解摇吟膝。
有谁怜、给札老相如，家徒壁。
著破青鞋，浑不忆、踏他龙尾。
更冷笑、痴人擘划，二三百岁。
殇子彭篯谁寿夭，灵均渔父争醒醉。
向江天、极目羡禽鱼，悠然矣。
杯中物，姑停止。
床头易，聊抛废。
慨事常八九，不如人意。
白雪调高尤协律，落霞语好终伤绮。
待烦公、老手一摩挲，文公记。
月露晶英，融结做、秦宫块砾。
长殿后、一年芳事，十分秋色。
织女机边云锦烂，天台赋里晴霞赤。
恍女仙、空际驾翔鸾，来游息。
装束晚，飘零急。
今不乐，空追惜。
欠红牙按舞，朱弦调瑟。
岂是时无花鸟使，是他自择风霜国。
任落英、狼藉委苍苔，稀行迹。
谁把灵丹，点化了、荒园瓦砾。
奇特处、恰当秋杪，不争春色。
因甚素娥脂粉艳，怪他白帝车旗赤。
叹暮年、无句比红儿，芳心息。
狂飙起，行云急。
开与谢，俱堪惜。
唤妓行按酒，客来操瑟。
扑鼻微香薰世界，解颜一笑迷人国。
怕匆匆、归去广寒宫，难踪迹。
楮叶工夫，辛苦似、镂冰炊砾。
君看取、天公巧处，自然形色。
发彩已非前度绿，眼花休问何时赤。
又谁能、月下待红娘，传音息。
投辖饮，追欢急。
持帚扫，痴心惜。
有埙篪谐律，不消竽瑟。
点点散来居士室，丛丛生占骚人国，便高烧、绛蜡写乌丝，留真迹。
糁径红茵，莫要放、儿童抛砾。
知渠是、仙家变幻，佛家空色。
青女无端工翦彩，紫姑有祟曾迷赤。
但双双、戏蝶绕空枝，飞还息。
鲸量减，驹阴急。
芳事过，余情惜。
漫新腔窈渺，奏云和瑟。
飘荡随他红叶水，萧条化作青芜国。
忆桥边、池上共攀翻，空留迹。
梅雨初收，浑不辨、东陂南荡。
清旦里、鼓铙动地，车轮空巷。
画舫稍渐京辇俗，红旗会踏吴儿浪。
共葬鱼娘子斩蛟翁，穷欢赏。
麻与麦，俱成长。
蕉与荔，应来享。
有累臣泽畔，感时惆怅。
纵使菖蒲生九节，争如白发长千丈。
但浩然一笑独醒人，空悲壮。
说与行云，且撋就、嫦娥今夕。
俄变见、金蛇能紫，玉蟾能白。
九万里风清黑眚，三千世界纯银色。
想天寒、桂老已吹香，堪攀摘。
湘妃远，谁鸣瑟。
桓伊去，谁横笛。
叹素光如旧，朱颜非昔。
老去欢悰无奈减，向来酒量常嫌窄。
倩何人、天外挽冰轮，应留得。
屈指耆英，谁似得、三朝元老。
尚留个、管夷吾在，何忧江表。
世道方占公出处，裔夷争问今年貌。
怎不移、此手整乾坤，长闲了。
灵寿却，斑衣绕。
如瓶李，如瓜枣。
把禅龛闭定，怕蒲轮到。
师尚父年浑未艾，中书令考犹为少。
看画盆、岁岁浴曾玄，添怀抱。
笳鼓春城，处处有、丰年语笑。
浑忘却、金莲前导，青藜下照。
白雪唱来偏寡和，朱颜老去难重少。
羡遨头、四十已专城，真英妙。
奎文宠，崇儒教。
田毛喜，宽租诏。
有舂陵之什，无潮州表。
怪雨盲风稀发作，华星秋月争光耀。
看来年、此夜侍端门，开佳兆。
奎墨西来，落笔处、亲蒙天笑。
谁信道、郡人生怕，福星移照。
宾客唱予还和汝，使君安老兼怀少。
况醉能同乐醒能文，新腔妙。
无诸国，渐声教。
元结辈，宣明诏。
恍梦中辽鹤，重来华表。
一盏勘书殊简径，万灯侍辇曾荣耀。
怪晴檐、乾鹊语查查，公归兆。
江左惟公，争些子、吾其衽发。
谈笑里、旄头泛扫，斗杓旋斡。
投一粒丹元气转，下三数著输棋活。
把晋朝王谢傅同看，谁优劣。
飞凯奏，清夔峡。
蠲和籴，宽畿浙。
有三千功行，待从头说。
玉斝满斟长寿酒，冰轮探借中秋月。
更慈帏、喜见凤将雏，添丹穴。
见宰官身，出只手、擎他宇宙。
筹边外、招徕名胜，登崇勋旧。
不下莱公扶景德，又如涑水开元祐。
尽从渠、干贽及吾门，归斯受。
上林苑，多花柳。
祁连塞，稀刁斗。
更红旗破贼，黄云栖亩。
阿母瑶池枝上实，仙人太华峰头藕。
泻铜盘、沆瀣入金卮，为公寿。
礼乐衣冠，浑靠定、堂堂国老。
出双手、把天裂处，等闲补了。
谢传东山心未遂，周郎赤壁功犹小。
事难于张赵两元台，扶炎绍。
恢鹤禁，迎商皓。
开兔苑，延枚叟。
喜奎星来聚，旄头都扫。
重译争询裴令貌，御诗也祝汾阳考。
更何须、远向海山求，安期枣。
压倒群芳，天赋与、十分秾艳。
娇嫩处、有情皆惜，无香何慊。
恰则才如针粟大，忽然谁把胭脂染。
放迟开、不肯婿梅花，羞寒俭。
时易过，春难占。
欢事薄，才情欠。
觉芳心欲诉，冶容微敛。
四畔人来攀折去，一番雨有离披渐。
更那堪、几阵夜来风，吹千点。
嫌杀双轮，驾行客、之燕适粤。
也不喜、船儿无赖，载他江浙。
荡子不归鸳被冷，昭君远嫁毡车发。
叹子规、闲管昔人愁，啼成血。
渭城柳，争攀折。
关山月，空圆缺。
有琵琶改语，锦书难说。
若要人生长美满，除非世上无离别。
算古今、此恨似连环，何时绝。
年年岁岁今朝，左弧悬罢浑无事。
吾衰久矣，我辰安在，老之将至。
懒写京书，怕看除目，败人佳思。
把东篱掩定，北窗开了，悠然酌、颓然睡。
客有过门投贽。
道先生访华胥氏。
谁能辛苦，陪他绮语，记他奇字。
屈指先贤，戴花老监，岂其苗裔。
待异时约取，宽夫彦国，入耆英会。
先生放逐方归，不如前辈抽身早。
台郎旧秩，看来俗似，散人新号。
起舞非狂，行吟非怨，高眠非傲。
叹终南捷径，太行盘谷，用卿法、从吾好。
闭了草庐长啸。
后将军来时休报。
床头书在，古人出处，今人非笑。
制个淡词，呷些薄酒，野花簪帽。
愿云台任满，又还因任，赛汾阳考。
病翁一榻萧然刘屏山号病翁，不知世有欢娱事。
雀罗庭院，载醪客去，催租人至。
报答秋光，要些酒量，要些诗思。
奈长鲸罢吸，寒蛩息响，茶瓯外、惟贪睡。
穷巷幸无干贽。
或相过、莫知谁氏。
柴门草户，阙人守舍，任伊题字。
自和山歌，国风之变，离骚之裔。
待从今向去，年年强健，插花高会。
平生酷爱渊明，偶然一出归来早。
题诗信意，也书甲子，也书年号。
陶侃孙儿，孟嘉甥子，疑狂疑傲。
与柴桑樵牧，斜川鱼鸟，同盟后、归于好。
除了登临吟啸。
事如天、莫相谘报。
田园闲静，市朝翻覆，回头堪笑。
节序催人，东篱把菊，西风吹帽。
做先生处士，一生一世，不论资考。
祁公一度貂蝉，先生三度貂蝉了。
燔柴升辂，银蟾烛夜，金乌腾晓。
喜动龙颜，瑞班虹玉，归功元老。
纵擎天力倦，明农心切，先还取、中书考。
末著留侯难办，算除非、烦他商皓。
紫芝产遍，赤松待久，何时高蹈。
人世无过，鱼羹饭美，布衾铭好。
待角巾东路，蹇驴北阜，伴公游钓。
依然这后村翁，阿谁改换新曹号。
虚名砂砾，旁观冷笑，何曾明道。
吟歇后诗，说无生话，热瞒村獠。
被儿童盘问，先生因甚，身顽健、年多少。
不茹园公芝草。
不曾餐、安期瓜枣。
要知甲子，陈抟差大，邵雍差小。
肯学痴人，据鞍求用，染髭藏老。
待眉毛覆面，看千桃谢，阅三松倒。
儿童不识樗翁，挽衣借问年今几。
少如彦国，大如君实，披襟高比。
德业天渊，有些似处，须眉而已。
愿老身无事，小车乘兴，名园内、行窝里。
做取出关周史。
莫做他、下山园绮。
从人谤道，是浮丘伯，是庚桑子。
背伛肩高，幅巾藜杖，敞袍穿履。
向画图上面，十分似个，见端门底。
即令七十平头，岂能久作人间客。
左车牙落，半分臂小，几茎须白。
挟种树书，举障尘扇，著游山屐。
任蛙蟆胜负，鱼龙变化，侬方在、华胥国。
岛大功名官职。
眼中花、须臾无迹。
小儿破贼，二郎作相，有何奇特。
同辈萧疏，且留铁汉，要摩铜狄。
向宝钗楼里，天津桥上，月明横笛。
行藏自决于心，不消谋及门前客。
平生慕用，著书玄晏，挂冠贞白。
帝奖孤高，别加九锡，一筇双屐。
更赐之车服，胙之茅土，依稀在、槐安国。
频领竹宫清职。
仰飞仙、犹龙无迹。
与谁同去，挑包徐甲，负辕班特。
蹉过明师，且寻狎友，杜康仪狄。
笑谢公旷达，暮年垂泪，听桓郎笛。
病夫鬓秃颜苍，不堪持向清溪照。
一生枘凿，壮夫瞋懦，通人嫌拗。
让当行家，勒浯西颂，草淮南诏。
幸脱离沮洳，浮游江海，悠然逝、毋吞钓。
宴坐蒲团观妙。
怪痴儿、舂粮求道。
古人尚齿，迎他商皓，拜他庞老。
鸠杖蒲轮，把身束缚，替人愁恼。
煞为僧不了，下梢犹要，紫衣师号余以年劳，该赐龟紫。
松桂各参天。
石桥下，新种一池莲。
似仙子御风，来从姑射，地灵献宝，产向蓝田。
曾入先生虚白屋，不喜傅朱铅。
记茂叔溪头，深衣听讲，远公社里，素衲安禅。
山间。
多红鹤，端相久，蓦地飞去蹁跹。
但蝶戏鹭翘，有时偷近旁边。
对月中乍可，伴娥孤另，墙头谁肯，窥玉三年。
俗客浓妆，安知国艳天然。
凉月如冰，素涛翻雪，人世依约三更。
扁舟乘兴，莫计水云程。
忽到一洲奇绝，花无数、多不知名。
浑疑是，芙蓉城里，又似牡丹坪。
蓬莱，应不远，天风海浪，满目凄清。
更一声铁笛，石裂龙惊。
回顾尘寰局促，挥袂去、散发骑鲸。
蘧蘧觉，元来是梦，钟动野鸡鸣。
北望神州路。
试平章、这场公事，怎生分付。
记得太行山百万，曾入宗爷驾驭。
今把作、握蛇骑虎。
君去京东豪杰喜，想投戈、下拜真吾父。
谈笑里，定齐鲁。
两河萧瑟惟狐兔。
问当年、祖生去后，有人来否。
多少新亭挥泪客，谁梦中原块土。
算事业、须由人做。
应笑书生心胆怯，向车中、闭置如新妇。
空目送，塞鸿去。
尽说番和汉。
这琵琶、依稀似曲，蓦然弦断。
作么一年来一度，欺得南人技短。
叹几处、城危如卵。
元凯后身居玉帐，报胡儿、休作寻常看。
布严令，运奇算。
开门决斗雌雄判。
笑中宵、奚车毡屋，兽惊禽散。
个个巍冠横尘柄，谁了君王此段。
也莫靠、长江能限。
不论周郎并幼度，便仲尼、复起嗟微管。
驰露布，筑京观。
宣引东华去。
似当年、文皇亲擢，马周徒步。
殿上风霜生白简，下殿扁舟已具。
怎不与、官家留住。
古有一言腰相印，谁教他、满箧婴鳞疏。
还笏退，不回顾。
新来边报犹飞羽。
问诸公、可无长策，少宽明主。
攀槛朱云头雪白，流落如今底处。
但一片、丹心如故。
赖有越台堪眺望，那中原、莫已平安否。
风色恶，海天暮。
驿骑联翩至。
道台家、筹边方急，酒行姑止。
作么携将琴鹤去，不管州人堕泪。
富与贵、平生无味。
可但红尘难著脚，便山林、未有安身地。
搔白发，兀相对。
前身小范疑公是。
忆当年、天章阁上，建明尤伟。
庆历诸贤方得路，便不容他老子。
须著放、延州城里。
一句殷勤牢记取，在朝廷、最好图西事。
何必向，玉关外。
飞诏从天下。
道中朝、名流欲尽，君王思贾。
时事只今堪痛哭，未可徐徐俟驾。
好著手、扶将宗社。
多少法筵龙象众，听灵山、属付些儿话。
千百世，要传写。
子方行矣乘骢马。
又送他、江南太史，去游毡厦。
老我伴身惟有影，倚遍风轩月榭。
怅玉手、何时重把。
君向柳边花底问，看贞元、朝士谁存者。
桃满观，几开谢。
深院榴花吐。
画帘开、束衣纨扇，午风清暑。
儿女纷纷夸结束，新样钗符艾虎。
早已有、游人观渡。
老大逢场慵作戏，任陌头、年少争旗鼓。
溪雨急，浪花舞。
灵均标致高如许。
忆生平、既纫兰佩，更怀椒糈。
谁信骚魂千载后，波底垂涎角黍。
又说是、蛟馋龙怒。
把似而今醒到了，料当年、醉死差无苦。
聊一笑，吊千古。
湛湛长空黑。
更那堪、斜风细雨，乱愁如织。
老眼平生空四海，赖有高楼百尺。
看浩荡、千崖秋色。
白发书生神州泪，尽凄凉、不向牛山滴。
追往事，去无迹。
少年自负凌云笔。
到而今、春华落尽，满怀萧瑟。
常恨世人新意少，爱说南朝狂客。
把破帽、年年拈出。
若对黄花孤负酒，怕黄花、也笑人岑寂。
鸿北去，日西匿。
动地东风起。
画桥西、绕溪桑柘，漫山桃李。
寂寂墙阴苍苔径，犹印前回屐齿。
惊岁月、飙驰云驶。
太息攀翻长亭树，是先生、手种今如此。
君不乐，欲何俟。
傍人错会渊明意。
笑斯翁、皇皇汲汲，登山临水。
佳处径呼篮舆去，仿佛柴桑栗里。
从我者、门生儿子。
尝试平章先贤传，屈原醒、不似刘伶醉。
拼酩酊，卧花底。
鹊报千林喜。
还猛省、谢家池馆，早寒天气。
要与瑶姬叙离索，草草杯盘藉地。
怅减尽、何郎才思。
不愿玉堂并金屋，愿年年、岁岁花间醉。
餐秀色，挹高致。
西园飞盖东山妓。
问何如、半山雪里，孤山烟外。
管甚夜深风露冷，人与长瓶共睡。
任翠羽、枝头多事。
老子平生无他过，为梅花、受取风流罪。
簪白发，莫教坠。
溪上收残雨。
倚画栏、薄绵乍脱，日阴亭午。
闹市不知春色处，散在荒园废墅。
渐小白、长红无数。
客子虽非河阳令，也随缘、暂作莺花主。
那可负，瓮中醑。
碧云四合千岩暮。
恨匆匆、余方有事，子姑归去。
趁取群芳未摇落，暇日提鱼就煮。
叹激电、光阴如许。
回首明年何处在，问桃花、尚记刘郎否。
公莫笑，醉中语。
想赴瑶池约。
向东风、名姬骏马，翠鞯金络。
太液池边鹄群下，又似南楼呼鹤。
画不就、秾纤娇弱。
罗帕封香来天上，泻铜盘、沆瀣供清酌。
春去也，被留却。
芳魂再返应无药。
似诗咏、绿衣黄里，感伤而作。
爱惜尚嫌蜂采去，何况流莺蹴落。
且放下、珠帘遮著。
除却江南黄九外，有何人、敢与花酬酢。
君认取，莫教错。
浅把宫黄约。
细端相、普陀烟里，金身珠络。
萼绿华轻罗袜小，飞下祥云仙鹤。
朵朵赛、蜂腰纤弱。
已被色香僚病思，尽鹅儿、酒美无多酌。
看不足，怕残却。
人间难得伤春药。
更枝头、流莺呼起，少年狂作。
留取姚家花相伴，羞与万红同落。
未肯让、蜡梅先著。
乐府今无黄绢手，问斯人、清唱何人酢。
休草草，认题错。
一梦扬州事。
画堂深、金瓶万朵，元戎高会。
座上祥云层层起，不减洛中姚魏。
叹别后、关山迢递。
国色天香何处在，想东风、犹忆狂书记。
惊岁月，一弹指。
数枝清晓烦驰骑。
向小窗、依稀重见，芜城妖丽。
料得花怜侬消瘦，侬亦怜花憔悴。
漫怅望、竹西歌吹。
老矣应无骑鹤日，但春衫、点点当时泪。
那更有，旧情味。
梦断钧天宴。
怪人间、曲吹别调，局翻新面。
不是先生喑哑了，怕杀乌台旧案。
但掩耳、蝉嘶禽啭。
老去把茅依地主，有瓦盆盛酒荷包饭。
停造请，免朝见。
少狂误发功名愿。
苦贪他、生前死后，美官佳传。
白发归来还自笑，管辖希夷古观。
看一道、冰衔堪羡。
妃子将军瞋未已，问匡山、何似金銮殿。
休更待，杜鹃劝。
风露驱炎毒。
记仙翁、飘然谪堕，吹笙骑鹄。
历历汉初秦季事，山下瓜犹未熟。
过眼见、群雄分鹿。
想得拂衣游汗漫，试回头、刘项俱蛮触。
斫鲸脍，脯麟肉。
越人好事因成俗。
拥遨头、如云士女，出南山北。
问讯先生无恙否，齐鲁干戈满目。
且游戏、扶胥黄木。
不是世无瓜样枣，便有来、肯饱痴儿腹。
聊举酒，笑相属。
此腹元空洞。
少年时、诸公过矣，上天吹送。
老大被他禁害杀，身与浮名孰重。
这鼓笛、休休拈弄。
彩笔掷还残锦去用江淹鲍昭事，愿今生、来世无妖梦。
且饭犊，莫吞凤。
新来喑哑如翁仲。
羡王郎、骖鸾缥缈，玉箫吹动。
应笑夔州村里女，灸面生愁进奉。
要绝代、倾城安用。
今古何人知此理。
有吾家、酒德先生颂。
三万卷，漫充栋。
妾出于微贱。
小年时、朱弦弹绝，玉笙吹遍。
粗识国风关睢乱，羞学流莺百啭。
总不涉、闺情春怨。
谁向西邻公子说，要珠鞍、迎入梨花院。
身未动，意先懒。
主家十二楼连苑。
那人人、靓妆按曲，绣帘初卷。
道是华堂箫管唱，笑杀鸡坊拍衮。
回首望、侯门天远。
我有平生离鸾操，颇哀而不愠微而婉。
聊一奏，更三叹。
鬓雪今千缕。
更休休、痴心呆望，故人明主。
晚学瞿聃无所得，不解飞升灭度。
似晓鼓、冬冬挝五。
散尽朝来汤饼客，且烹鸡、要饭茅容母。
怕回首，太行路。
麟台学士微云句。
便樽前、周郎复出，审音无误。
安得春莺雪儿辈，轻拍红牙按舞。
也莫笑、侬家蛮语。
老去山歌尤协律，又何须、手笔如燕许。
援琴操，促筝柱。
国脉微如缕。
问长缨、何时入手，缚将戎主。
未必人间无好汉，谁与宽些尺度。
试看取、当年韩五。
岂有谷城公付授，也不干、曾遇骊山母。
谈笑起，两河路。
少时棋柝曾联句。
叹而今、登楼揽镜，事机频误。
闻说北风吹面急，边上冲梯屡舞。
君莫道、投鞭虚语。
自古一贤能制难，有金汤、便可无张许。
快投笔，莫题柱。
万字如针缕。
忆王郎、丹墀大对，气为文主。
贵近旁观俱失色，仰止如天圣度。
笑杜牧、成名居五。
晚面清光犹苦谏，似封人、恳切言君母。
谪尘世，错行路。
当时宜和薰风句。
又那知、青云一跌，被才名误。
输与灵和殿前柳，柔软随风学舞。
怪两鸟、新来停语。
不是先生高索价，问何时、宰相先生许。
举杯祝，莫倾柱。
忆昔俱年少。
向斯晨、登高怀古，赋诗舒啸。
追数樽前插花客，人物并皆佳妙。
禁几度、西风残照。
元子寄奴曾富贵，到而今、一一消磨了。
君不乐，后人笑。
山南山北添华表。
叹归来、谢池草合，黄台瓜少。
老去爱持齐物论，谁管彭殇寿夭。
待细说、教天知道。
不羡两苏并二宋，愿弟兄、岁岁同吹帽。
杯到手，莫辞釂。
何必游嵩少。
屋边山、松风浩荡，虎龙吟啸。
旧效楚人悲秋作，晚爱陶诗高妙。
发如此、临流羞照。
屈指向来夸毗子，被西风、一笔都勾了。
曾不满，达人笑。
当年玉振于江表。
怅而今、老身空在，欢娱全少。
假使真如彭祖寿，蒙叟犹嗤渠夭。
偶落笔、不经人道。
岁晚连床谈至晓，胜冈头、出没看乌帽。
君举白，我频釂。
人老难重少。
强追陪、李侯痛饮，刘郎清啸与、兄也，琨、弟也。
报答秋光无一字。
虚说君房语妙。
且匣起、青铜休照。
赖有多情篱下菊，待西风、不肯先开了。
留晚节，发孤笑。
孔璋客绍衡依表。
有谁怜、戴花翁病，插萸人少。
生不逢场闲则剧，年似龚生犹夭。
吃紧处、无人曾道。
到得扶他迂叟出，算貂蝉、未抵深衣帽。
街酒贱，更沽釂。
低局从头错。
解危机、除非唤取，国棋来著。
不信胡儿能胆大，南岸安他阵脚。
谈笑里、乌巢空幕。
西起岷峨东海岱，有捷旗、露布无宵柝。
莘渭后，到秋壑。
淮田犁遍吴田获。
问台家、山河宇宙，是谁擎托。
自觉怀中残锦尽，采色彰施技薄。
视柳雅、韩碑瞠若。
稽首鲁公黄发颂，世何人、堪继奚斯作。
楚狂语，莫删却。
宿雨轻飘洒。
少年时、追欢记节，同人于野。
老去登临无脚力，徒倚屋东篱榭。
但极目、海山如画。
千古惟传吹帽汉，大将军、野马尘埃也。
须彩笔，为陶写。
鹤归旧里空悲咤。
叹原头、累累高冢，洛英凋谢。
留得香山病居士，却入渔翁保社。
怅谁伴、先生情话。
樽有葡萄簪有菊，西凉州、不似东篱下。
休唤醒，利名者。
拂袖归来也。
懒追陪、竹林嵇阮，兰亭王谢。
谁与此翁相暖热，赖有平生伯雅。
且放意、高吟闲话。
山鸟山花皆上客，又何须、胜似公荣者。
胸磊块，总浇下。
盘龙痴绝求鹅炙。
这先生、黄齑瓮熟，味珍无价。
酒颂一篇差要妙，庄列诸书土苴。
任礼法、中人嘲骂。
君特未知其趣耳，若还知、火急来投社。
共秉烛，惜今夜。
家有仙禽二。
早追随、先生杖屦，互乡童子。
旦旦池边三薰沐，夜夜山中警睡。
且伴我、人间游戏。
此老生平哀大陆，到未梢、始忆华亭唳。
评往事，败佳思。
古云鹤算谁能纪。
叹归来、山川如故，人民非是。
但愿主君高飞去，莫爱乘轩禄位。
更赛过、令威千岁。
假使焦山真羽化，待华阳贞逸铭方瘗。
我拍手，渠展翅。
眇难揽镜，跛尤难穿履。
赖有胡公菊潭水。
信医言、断了重碧轻红，禁害杀，不遗高吟大醉。
古来稀七十，添许多年，赢得笺天致君事。
莫问客去门前，金尽床头，留宝扇、御诗珍秘。
畴昔慕、乖崖老尚书，到晚节依稀，有些儿似。
物微生处远，往还来、非但稻粱求。
似爱长安日，怕阴山雪，善自为谋。
个里幸无鸣镝，随意占沙洲。
归兴何妨待，风景和柔。
昔到衡阳回去，今随阳避地，遍海南头。
与西川流寓，彼此各淹留。
未得云中消息，登望乡台了又登楼。
江天阔，几行草字，字字含愁。
雨凄迷，风料峭。
情绪被花恼。
白白红红，满地无人扫。
可堪解佩盟寒，坠楼命薄，更杜宇、枝头闲火刍。
绿阴绕。
青帝结束匆匆，转眼朱明了。
怕与春辞，茗芋玉山倒。
后期觉做明年，春年年好，却不道、明年人老。
周郎后，直数到清真。
君莫是前身。
八音相应谐韶乐，一声未了落梁尘。
笑而今，轻郢客，重巴人。
只少个、绿珠横玉笛。
更少个、雪儿弹锦瑟。
欺贺晏，压黄秦。
可怜樵唱并菱曲，不篷御手与龙巾。
且醉眠，逢底月，瓮间春。
吾衰矣，百事且随缘。
只字不笺天。
几曾三宿为归计，更巴一岁是希年。
记儿时，闻祖父，说隆乾。
我不与、少年争遇合。
你莫共、老僧争戒腊。
靴皱面。
帨垂肩。
锦袍夺去饶之问，虎皮撤起付伊川。
剩空身，无长物，可飞仙。
辛亥后，六请挂衣冠。
甲子始休宫。
白驹恰则来空谷，青牛早已出函关。
笑狂生，还笏易，上竿难。
也莫爱、宫中请内相。
也莫爱、堂中呼六丈。
但祷祝，要痴顽。
懒挥玉斧重修月，不扶铁拐会登山。
免飞升，长快活，戏人间。
臣少也，豪举泛星槎。
飘逸吐天葩。
穆陵误奖推儒宿，龙泉曾唤做行家。
今耄矣，文跌宕，字麻茶。
同队者、多为公与相。
广坐里、都无兄与丈。
生有限，望犹奢。
补还瞎子重开卷，放教跛子出看花。
地行仙，疑是汝，不争些。
金闺彦，荷蕢过山前。
把钓坐溪边。
呼来每得天颜笑，放归犹作地行仙。
尽教人，瞋避俗，谤逃禅。
且缄了、淳夫三昧口。
更袖了、坡公三制手。
宁殿后，不争先。
小于卫武二十岁，大于绛老两三年。
这高名，并上寿，几人全。
橐泉梦断夜初长。
别馆凄凉。
细思二十年前事，叹人琴、已矣俱亡。
改尽潘郎鬓发，消残荀令衣香。
多年布被冷如霜。
到处同床。
箫声一去无消息，但回首、天海茫茫。
旧日风烟草树，而今总断人肠。
归鞍尚欲小徘徊。
逆境难排。
人言酒是消忧物，奈病余、孤负金罍。
萧瑟捣衣时候，凄凉鼓缶情怀。
远林摇落晚风哀。
野店犹开。
多情惟是灯前影，伴此翁、同去同来。
逆旅主人相问，今回老似前回。
残更难睚抵年长。
晓月凄凉。
芙蓉院落深深闭，叹芳卿、今在今亡。
绝笔无求凰曲，痴心有返魂香。
起来休镊鬓边霜。
半被堆床。
定归兜率蓬莱去，奈人间、无路茫茫。
缘断漫三弹指，忧来欲九回肠。
攀翻宰树暂徘徊。
草草安排。
昔人徒步陈鸡絮，愧公家、仆马觥罍。
华表旧愁满目，黄粱残梦伤怀。
欲将庄列等欢哀。
对卷慵开。
凭高指点虚无路，问何年、辽鹤归来。
宿酒得风渐解，小舆待月同回。
玉笛钿车当日事，东涂西抹都曾。
等闲曲子压和凝曲子相公。
纵游非草草，已醉强惺惺。
今向三家村送老，身如罢讲吴僧。
高楼百尺不须登。
半炉烧叶火，一盏勘书灯。
落魄长官江海客，少豪万里寻春。
而今憔悴向溪滨。
断无觞咏兴，惟有簿书尘。
手插海棠三百本，等闲妆点芳辰。
他年绛雪映红云。
丁宁风与月，记取种花人。
年是日，寓海丰县驿作。
去岁越王台上饮，席间二客如龙。
凭高吊古壮怀同。
马嘶千嶂暮，乐奏半天中。
今岁三家村市里，故人各自西东。
菊花时节酒樽空。
可怜双雪鬓，禁得几秋风。
不见仙湖能几日，尘沙变尽形容。
夜来月冷露华浓。
都忘茅屋下，但记画船中。
两岸绿阴犹未合，更须补竹添松。
最怜几树木芙蓉。
手栽才数尺，别后为谁红。
早岁类寒蛩。
晚节遭逢。
曾开黄卷侍重瞳。
归去青藜光照牖，阶药翻红。
出昼颇匆匆。
主眷犹浓。
除官全似紫阳翁宝文、漳州。
换个新衔头面改，又似包公辞郡得小龙。
纸帐素屏遮。
全似僧家。
无端霜月闯窗纱。
唤起玉关征戍梦，几叠寒笳。
岁晚客天涯。
短发苍华。
今年衰似去年些。
诗酒新来俱倚阁，孤负梅花。
叠嶂碧周遮。
游子思家。
掩藏白发赖乌纱。
落日倚楼千万恨，社鼓城笳。
老去淡生涯。
虚掷年华。
腊茶盂子太清些。
待得痴儿公事毕，谢了梅花。
目力已茫茫。
缝菊为囊。
论衡何必帐中藏。
却爱素馨清鼻观，采伴禅床。
风露送新凉。
山麝开房。
旋吹银烛闭华堂。
无奈纱厨遮不住，一地闻香。
樵柯烂，丹灶熟，一跳出红尘。
斗紫一双龙奋蛰，帝青九万里为程。
赤脚踏层云。
鞭鸾上，骑麟下，仿佛睹昆仑。
洒马鬃泉苏赤地，翻蟾滴水涨沧溟。
笑杀懵仙人。
陌上行人怪府公。
还是诗穷。
还是文穷。
下车上马太匆匆。
来是春风。
去是秋风。
阶衔免得带兵农。
嬉到昏钟。
睡到斋钟。
不消提岳与知宫。
唤作山翁。
唤作溪翁。
束缊宵行十里强。
挑得诗囊。
抛了衣囊。
天寒路滑马蹄僵。
元是王郎。
来送刘郎。
酒酣耳热说文章。
惊倒邻墙。
推倒胡床。
旁观拍手笑疏狂。
疏又何妨。
狂又何妨。
日月跳丸，光阴脱兔。
登临不用深怀古。
向来吹帽插花人，尽随残照西风去。
老矣征衫，飘然客路。
炊烟三两人家住。
欲携斗酒答秋光，山深无觅黄花处。
驱鹊营桥，呼蟾出海，朝朝暮暮遥相望。
谁知风雨此时来，银河便有些波浪。
玉兔迷离，金鸡嘲口析，二星无语空惆怅。
元来上界也多魔，天孙长怨牵牛旷。
年年跃马长安市。
客舍似家家似寄。
青钱换酒日无何，红烛呼卢宵不寐。
易挑锦妇机中字。
难得玉人心下事。
男儿西北有神州，莫滴水西桥畔泪。
金风淅淅，银河淡淡，长少群贤毕会。
平生心事麹生知，怪此夕、惺惺相对。
玄花生眼，新霜点鬓，不肯遮藏老态。
人间何处有仙方，擘划得、二三百岁。
御屏录了，冰衔换了，酷似香山居士。
草堂丹灶莫留他，且领取、忠州刺史。
移来芳树，摘来珍果，压尽来禽青李。
三千年一荐金盘，又不是、玄都栽底。
阁中芸冷，观中桃谢，谁问贞元朝士。
吾宗一句好书绅，但记取、毋污青史知几告张说语。
不交平勃，不游田窦，也不朋他牛李。
平章此去似何人，似洛社、戴花舞底。
出通明殿，入耆英社，谁似侍郎洪福。
掌中元自有三珠，更检校、诸孙夜读。
管他莱相，管他鹤相，留我本来面目。
希夷一枕未曾醒，笑人世、几回翻局。
俱登瀛馆，俱还洛社，各自健如黄犊。
不消外监与留台，也不要、嵩山崇福。
我如原父，君如贡父，且把汉书重读。
韩公当局等闲过，又看到、温公当局。
去年无麦，今年多稼，尽是君侯心地。
向来寺寺总拘桩，今有不拘桩底寺。
省仓展日，米场镌价。
万落千村蒙惠。
更将补纳放宽些，便是个、西京循吏。
香芸辟蠹，青藜烛阁，天上宝书万轴。
前回读得未精详，更罚走、一遭重读。
松风如故，丹炉如故，坐阅人间陵谷。
回头调戏窃桃儿，且宁耐、等他桃熟。
有时块坐，有时扶起，门外草深三尺。
山禽肯唤我为哥，句句道、哥行不得。
此儿害跛，群儿拍手，次第加公九锡。
不消长坐短辕车，但乞取、一枝鹤膝。
女孙笄珥，男孙袍笏，少长今朝咸集。
且留晚节伴寒香，莫要似、春华性急。
大招吟了，巫咸下了，未爱修门重入。
我侬不做佛漳闽，免大雪、庭中呆立。
一封奏御，九重知已，不假吹嘘送上。
从今稳稳到蓬莱，三万里、没些风浪。
臣年虽老，臣卿尚少，一片丹心葵向。
何须远比马宾王，且做取、本朝种放。
我如龚胜，君如龚舍，拂袖同归乡里。
共骑竹马有谁存，总唤入、耆英社里。
苍华发神尚黑，黄婆脾神方旺，争问翁年今几。
一门两个老人星，直看见、孙儿生子。
前度看花白发郎。
平生痼疾是清狂。
幸然无事污青史，省得教人奏赤章。
游侠窟，少年场。
输他群谢与诸王。
居人不识庚桑楚，弟子谁从魏伯阳。
诗变齐梁体已浇。
香奁新制出唐朝。
纷纷竞奏桑间曲，寂寂谁知爨下焦。
挥彩笔，展红绡。
十分峭措称妖娆。
可怜才子如公瑾，未有佳人敌小乔。
尽是手成持，合得天饶借。
风雨于花有底雠，著意相陵藉。
做暖逼教开，做冷催教谢。
不负明年花下人，只负栽花者。
片片蝶衣轻，点点猩红小。
道是天公不惜花，百种千般巧。
朝见树头繁，暮见枝头少。
道是天公果惜花，雨洗风吹了。
乱似盎中丝，密似风中絮。
行遍茫茫禹迹来，底是无愁处。
好客挽难留，俗事推难去。
惟有翻身人醉乡，愁欲来无路。
东圳宁馨儿，南国循良守。
先把炉熏祝帝尧，次祝君侯寿。
广致米商船，多酿兵厨酒。
客有须眉似盖延，许至华堂否。
已怪社愆期，尚喜巢如故。
过了清明未肯来，莫被春寒误。
常傍画檐飞，忽委空梁去。
忘却王家与谢家，别有衔泥处。
宿雨频飘洒。
欢喜西畴耕者。
终朝连夜。
有珠玑鸣瓦。
渐白水、青秧鸥鹭下。
老学种花兼学稼。
心两挂。
这几树、海棠休也。
纤云扫迹。
万顷玻璃色。
醉跨玉龙游八极。
历历天青海碧。
水晶宫殿飘香。
群仙方按霓裳。
消得几多风露，变教人世清凉。
宫腰束素。
只怕能轻举。
好筑避风台护取。
莫遣惊鸿飞去。
一团香玉温柔。
笑颦俱有风流。
贪与萧郎眉语，不知舞错伊州。
休弹别鹤。
泪与弦俱落。
欢事中年如水薄。
怀抱那堪作恶。
昨宵月露高楼。
今朝烟雨孤舟。
除是无身方了，有身长有闲愁。
冰轮万里。
云卷天如洗。
先向海山生大士。
却诞卯金之子。
冰盆荔子堪尝。
胆瓶茉莉尤香。
震旦人人炎热，补陀夜夜清凉。
人间喘汗。
无计翻银汉。
有个至人来震旦。
宴坐补陀岩畔。
吾闻福寿难量。
待看海底生桑。
乞取净瓶一滴，普教大地清凉。
老不计生朝，惭愧阿连书尺。
雪鬓霜髭不管，管眼腰黄赤。
待将心事自笺天，莫费子公力。
乞赐先生处士，换一张黄敕。
小鬟解事高烧烛。
群花围绕摴蒲局。
道是五陵儿。
风骚满肚皮。
玉鞭鞭玉马。
戏走章台下。
笑杀灞桥翁。
骑驴风雪中。
游人绝。
绿阴满野芳菲歇。
芳菲歇。
养蚕天气，采茶时节。
枝头杜宇啼成血。
陌头杨柳吹成雪。
吹成雪。
淡烟微雨，江南三月。
修禊节。
晋人风味终然别。
终然别。
当时宾主，至今清绝。
等闲写就兰亭帖。
岂知留与人闲说。
人闲说。
永和之岁，暮春之月。
泥滑滑。
一声声唤征鞍发。
征鞍发。
客亭杨柳，不禁攀折。
荀郎衣上香初歇。
萧郎心下书难说。
书难说。
霎时吹散，一生愁绝。
奏酲薄。
梦中球马豪如昨。
豪如昨。
月明横笛，晓寒吹角。
古来成败难描摸。
而今却悔当时错。
当时错。
铁衣犹在，不堪重著。
梅谢了。
寒垣冻解鸿归早。
鸿归早。
凭伊问讯，大梁遗老。
浙河西面边声悄。
淮河北去炊烟少。
炊烟少。
宣和宫殿，冷烟衰草。
思邈方书去失，休文老病来攻。
新年筋力太龙钟。
腰似铁猫儿重。
雅拜怎生搢笏，徐行也要扶筇。
田翁邀饮不能从。
难伴诸公上雍。
恰为仙佛做生辰。
公又绂麒麟。
黑白几枰屡变，丹青百奏如新。
都门饯底，洛中画底，莫是前身。
虽老不扶灵寿，有时更上蒲轮。
受持鼻祖五千言。
留得谷神存。
伴我赋诗茅屋，饶渠待诏金门。
此翁岁晚，有书充栋，有酒盈樽。
君看多花早落，孰如仙李蟠根。
自入玄门户，寂寂清虚做。
静里披搜四假身，勘破尘行路。
悟上还重悟，得得真闲趣。
收住身中无价真，岂逐人情去。
风汉闲中做，彼岸神舟渡。
万里晴空无片云，月照南溪路。
割断冤情苦，默默明玄趣。
一任傍人笑我贫。
肚里非常富。
纤软小腰身，明秀天真面。
淡画修眉小作春，中有相思怨。
昔立向人羞，颜破因谁倩。
不比阳台梦里逢，亲向尊前见。
梅岭数枝春，疏影斜临水。
不借芳华只自香，娇面长如洗。
还把最繁枝，过与偏怜底。
试把鸾台子细看，何似丹青里。
九日明朝是。
问宜轩何事，今朝众宾交至。
长记每年八月八，曾庆饮仙出世。
直推到、于今何意。
要待千崖秋气爽，向东篱、试探花开未。
挝急鼓，舞长袂。
主人臭味花相似。
笑争春、红紫低昂，转头扫地。
独占西风摇落候，旋屑黄金点缀。
做得个、秋花元帅。
旧说东阳流菊水，饮之者、寿过百余岁。
泛此酒，劝公醉。
自顾卑栖翼。
似沧洲、白鸟悠悠，静依拳石。
聊寄一梯云木表，俯视霁虹千尺。
乐江上、山间声色。
镜样清流环样绕，笑赐湖、一曲夸唐敕。
尘外趣，有谁识。
飞来妙墨痕犹湿。
走盘珠流出，不火食人胸膈。
三叹阳春知和寡，但觉光生虚室。
何处觅、倚歌箫客。
他日玉林来得否，待平分、风月供吟笔。
添一友，共闲逸。
句里思黄九。
笑王郎、不奈寒芳，腰围如柳。
得似江郎饶雅趣，时揽黄花诳口。
吐妙语、与之争秀。
闲绕珍丛吟不尽，尽风前、露下栾栾瘦。
香自足，岂劳嗅。
一尊问我能同否。
叹双溪、冷落篱边，傲霜犹有。
浩唱云笺金缕调，兴发小槽珠酒。
待唤醒、早春梅友。
独恨爱花人易老，漫一年、好景还依旧。
东望处，立良久。
梦折营门柳。
送君归、暂戏斑衣，又拢征袖。
到得皇州风景异，只有湖山似旧。
把感慨、寓之杯酒。
雨抹晴妆西子样，且平章、剩赋诗千首。
富与贵，本来有。
青油幕底筹攻守。
拥貔貅、朝气凌云，夜锋冲斗。
蜀祲淮氛犹在眼，一扫正须健帚。
又何惜、驱驰奔走。
快展韬钤资世用，看归来、金印悬双肘。
倾玉斝，为亲寿。
往事休寻访。
幸老来、筋力差强，未须扶杖。
收脚八风波外立，一片虚空荡荡。
悟寿者、本来无相。
今日不知何日也，便戊申、重见何须赏。
大梦曲，此时唱。
团栾儿女溪堂上。
且一觞、一咏陶然，此情堪畅。
漫说神仙华屋好，缥缈峤壶蓬阆。
这浮幻、也难凭仗。
何似薰风来岁岁，蔼一家、和气如春酿。
婚嫁了，尽闲放。
一雨霈然，六合全清，空无点埃。
喜秋容新沐，为谁媚妩，凉蟾留照，正尔徘徊。
蜡屐清游，渔蓑淡话，富贵于予何有哉。
双溪上，总旧盟鸥鹭，来往无猜。
烟霞竹石松梅。
更无数幽花陆续开。
渐黄鸡啄黍，肥堪一著，浮蛆拍瓮，美可三杯。
儿解应门，翁方索句，俗客来时莫放来。
青山好，尽从今日日，闼不妨排。
举世纷纷，风靡波流，名氛利埃。
有幽人嘉遁，长年修洁，寒花作伴，竟日徘徊。
餐荐夕英，杯迎朝露，世味何如此味哉。
扬扬蝶，尽弄芳来往，我又奚猜。
双溪约玉林梅。
拟真到庄门一扣开。
奈衢山风急，勒教回驾，横塘水弱，未许浮杯。
恨结停云，神驰落月，白雪风前忽堕来。
教儿唱，侑衰翁一醉，无闷堪排。
问讯柳溪，溪上柳容，胡为带埃。
叹阳春陡变，孰为披拂，赏音难遇，谁与徘徊。
好在湖山，吾容不辱，寄径垂条岂偶哉。
休摇荡，且深根宁极，免俗人猜。
何妨傍竹依梅。
待青眼春回一笑开。
尽攀丝弄叶，效颦施黛，笼鞯拂帽，藉荫传杯。
未碍飞绵，一高千丈，风力微时稳下来。
天难问，便陶门汉苑，一任安排。
有孤竹君，音节拂云，谥曰洞箫。
纵柳郎填就，周郎顾罢，欠伊品藻，律也难调。
惭愧何郎。
呜呜袅袅，翻入腭唇齿舌喉。
谁知道，是郭郎亲授，共贯同条。
后来一辈枵枵。
甚声响都如鹦鹉娇。
叹秦青已往，嘉荣何在，念奴骨朽，李八魂消。
试向尊前，听君一曲，前辈风流未觉凋。
冯郎老，但点头咽唾，拼解金貂。
林叶润而密，莺语老犹娇。
懒翁那记生日，兀兀度昏朝。
勘破富贫贵贱，参透死生寿夭，至竟本同条。
胸次绝疑碍，物外自超遥。
又何尝，贪七贵，慕三乔。
溪山吾所自有，宜钓更堪樵。
窃笑傍门小法，休觅驻颜大药，揠长只伤苗。
造化大炉耳，愚智一齐销。
可之有，因赋是词付何琮，俾歌之以侑一醉。
雪霁春已半，露重午方暄。
一筇挂上高绝，便觉眼前宽。
指点数家楼阁，检校一村花柳，绿水接青烟。
峦岫竞围绕，风日更清妍。
闹媒蜂，纷使蝶，菜花繁。
少年正尔行乐，谁复顾华颠。
自有此丘此坂，那得游人箫鼓，暖响出中天。
归步不妨晚，恰则月初弦。
叹年光婉晚，蒲柳质、易惊秋。
况念远怀人，停云幂幂，时雨飕飕。
西风堕来雁信，似知予、竟日倚溪楼。
报道归调汤剂，不知谁护衣篝。
悠然富贵不须求。
安乐万缘休。
但饱饭煎茶，婆娑永日，也胜闲愁。
寒花自便寂寞，怕纷纷、蝶引与蜂勾。
莫问障从何起，只凭心有天游。
老子齐头六十，新年第一今朝。
放开怀抱不须焦。
万事付之一笑。
烟柳效颦翠敛，露桃献笑红妖。
已拚行乐到元宵。
尚可追随年少。
凤历开新，正微和乍转，丽景初晓。
五荚蓂舒，光映玉阶瑶草。
在在东风语笑。
庆此日、虹流电绕。
鲸波静，翠涌鳌山，嵩呼声动云表。
绛节霓旌缥缈。
望珠星灿烂，紫微深窈。
琬液香浮，露湿蟠桃犹小。
叠叠仙韶九奏，知春到、人间多少。
蓬莱外，若木扶疏，万年枝上长好。
江南春早。
问江上寒梅，占春多少。
自照疏星冷，只许春风到。
幽香不知甚处，但迢迢、满汀烟草。
回首谁家竹外，有一枝斜好。
记当年、曾共花前笑。
念玉雪襟期，有谁知道。
唤起罗浮梦，正参横月小。
凄凉更吹塞管，漫相思、鬓华惊老。
待觅西湖半曲，对霜天清晓。
得水能仙，似汉皋遗珮，碧波涵月。
蓝玉暖生烟，称缟袂黄冠，素姿芳洁。
亭亭独立风前，照冰壶澄彻。
当时事，琴心妙处谁传，顿成愁绝。
六出自天然，更一味清香浑胜雪。
西湖秋菊寒泉，似坡老风流，至今人说。
殷勤折伴梅边，听玉龙吹裂。
丁宁道，百年兄弟，相看晚节。
蜀锦移芳，巫云散彩，天孙翦取相寄。
金屋看承，玉台凝盼，尚忆旧家风味。
生香绝艳，说不尽、天然富贵。
脸嫩浑疑看损，肌柔只愁吹起。
花神为谁著意。
把韶华、总归姝丽。
可是老来心事，不成春思。
却羡宫袍仙子。
调曲曲清平似翻水。
笑嘱东风，殷勤劝醉。
屑璐飘寒，镂金献巧，妆成水晶亭榭。
飞絮悠扬，散花零乱，绝胜翠娇红冶。
粉艳嘻嘻道，尽飞上、使君须也。
多情莫笑衰翁，旧时梁苑声价。
窗外小梅羞涩，倩羯鼓尊前，慢敲轻打。
鲸海停波，鹤谯宾月，赢得残年清暇。
心事知谁会，但梦绕、越王城下。
白玉青丝，且同醉吟春夜。
宝胜宾春，华灯照夜，穷冬浑然如客。
炉焰麟红，杯深翡翠，早减三分寒力。
一笑团栾处，恰喜得、雪消风息。
苔枝数蕊明珠，恍疑香麝初拆。
懊恨东群无准，甚朝做重阴，暮还晴色。
唤燕呼莺，雕花镂叶，机巧可曾休得。
静里无穷意，漫看尽、纷纷红白。
且听新腔，红牙玉纤低拍。
重整登高屐。
君玉峰头，万里秋无极。
远山青欲滴。
新雁过、缥缈孤云天北。
烟入小桥低，水痕退、寒流澄碧。
对佳辰，惊心客里，鬓丝堪摘。
风流晋宋诸贤，骑台龙山，俯仰皆陈迹。
凭阑看落日。
嗟往事、唯有黄花如昔。
醉袖舞西风，任教笑、参差凫舄。
但回首、东篱久负，有谁知得。
今年陪元戎游升山，诘朝始克修故事，则向之龙蛇满壁者，易以山水矣。
拍阑一笑。
游兄、几叟分韵得苦字，为赋商调龙山会九日无风雨。
一笑凭高，浩气横秋宇。
群峰青可数。
寒城小、一水萦洄如缕。
西北最关情，漫遥指、东徐南楚。
黯销魂，斜阳冉冉，雁声悲苦。
今朝黄菊依然，重上南楼，草草成欢聚。
诗朋休浪赋。
旧题处、俯仰已随尘土。
莫放酒行疏，清漏短、凉蟾当午。
也全胜、白衣未至，独醒凝伫。
佳节明朝九。
彩舫凌虚，共醉西风酒。
湖光蓝滴透。
云浪碎、巧学波纹吹皱。
碧落杳无边，但玉削、千峰寒瘦。
留连久，秋容似洗，月华如昼。
回头南楚东徐，暝霭苍烟，处处空刁斗。
山公今健否。
功名事、付与年时交旧。
白发苦欺人，尚堪插、黄花盈首。
归去也、东篱好在，觅渊明友。
黄叶舞碧空，临水处、照眼红苞齐吐。
柔情媚态，伫立西风如诉。
遥想仙家城阙，十万绿衣童女。
云缥缈，玉娉婷，隐隐彩鸾飞舞。
樽前更风度。
记天香国色，曾占春暮。
依然好在，还伴清霜凉露。
一曲阑干敲遍，悄无语。
空相顾。
残月淡，酒阑时、满城钟鼓。
一夜金风，吹成万粟，枝头点点明黄。
扶疏月殿影，雅澹道家装。
阿谁倩、天女散浓香。
十分熏透霓裳。
徘徊处，玉绳低转，人静天凉。
底事小山幽咏，浑未识清妍，空自情伤。
忆佳人、执手诉离湘。
招蟾魄、和酒吸秋光。
碧云日暮何妨。
惆怅久，瑶琴微弄，一曲清商。
玉壶冻裂琅玕折，骎骎逼人衣袂。
暖絮张空飞，失前山横翠。
欲低还又起。
似妆点、满园春意。
记忆当时，剡中情味，一溪云水。
天际。
绝行人，高吟处，依稀灞桥邻里。
更翦翦梅花，落云阶月地。
化工真解事。
强勾引、老来诗思。
楚天暮，驿使不来，怅曲阑独倚。
花大而瓣厚，其色淡黄，聚八仙花小而瓣薄，其色微青，不同者一也。
琼花叶柔而莹泽，聚八仙叶粗而有芒，不同者二也。
琼花蕊与花平，不结子而香，聚八仙蕊低于花，结子而不香，不同者三也。
友人折赠数枝，云移根自鄱阳之洪氏。
赋而感之，其调曰扬州慢。
十里春风，二分明月，蕊仙飞下琼楼。
看冰花翦翦，拥碎玉成球。
想长日、云阶伫立，太真肌骨，飞燕风流。
敛群芳、清丽精神，都付扬州。
雨窗数朵，梦惊回、天际香浮。
似阆苑花神，怜人冷落，骑鹤来游。
为问竹西风景，长空淡、烟水悠悠。
又黄昏羌管，孤城吹起新愁。
众芳凋谢。
堪爱处、老圃寒花幽野。
照眼如画。
烂然满地金钱，买断金钱无价。
古香逸韵似高人，更野服、黄冠潇晒。
向霜夜。
冷笑暖春，桃李夭冶。
襟期问与谁同，记往昔、独自徘徊篱下。
采采盈把。
此时一段风流，赖得白衣陶写。
而今为米负初心，且细摘、轻浮三雅。
沈醉也。
梦落故园茅舍。
爱东湖六月，十里香风，翡翠铺平。
误入红云里，似当年太乙，约我寻盟。
叶舟荡漾寒碧，分得一襟冰。
渐际晚轻阴，修蒲舞绿，倦柳梳青。
聘婷。
黯无语。
想怨女三千，长日宫庭。
六六阑干曲，有玉儿才貌，谁与看承。
柔情一点无奈，频付酒杯行。
到夜静人归，凉蟾自照鸥鹭汀。
望红渠影里，冉冉斜阳，十里堤平。
唤起江湖梦，向沙鸥住处，细说前盟。
水乡六月无暑，寒玉散清冰。
笑老去心情，也将醉眼，镇为花青。
亭亭。
步明镜，似月浸华清，人在秋庭。
照夜银河落，想粉香湿露，恩泽初承。
十洲缥缈何许，风引彩舟行。
尚忆得西施，余情袅袅烟水汀。
红香湿月，翠影停云，罗袜尘生步。
并肩私语。
知何事、暗遣玉容泣露。
闲情最苦。
任笑道、争妍似妒。
倒银河，秋夜双星，不到佳期误。
拟把江妃共赋。
当时携手，烟水深处。
明珠溅雨。
凝脂滑、洗出一番铅素。
凭谁说与。
莫便化、彩鸾飞去。
待玉童，双节来迎，为作芙蓉主。
乍冷还暄，小春时候今朝转。
三分历日二分休，镜里清霜满。
云幕低垂不展。
矮窗明、红麟初暖。
老来活计，浊酒三杯，黄庭一卷。
万里关河，朔风吹到边声远。
倚楼脉脉数归鸿，谁会愁深浅。
最苦山寒日短。
但梅花、相看岁晚。
何人金屋，巧啭歌莺，慢调筝雁。
桂香消，梧影瘦，黄菊迷深院。
倚西风，看落日，长江东去如练。
先生底事，有赋飘然。
刚道为田园。
独醒何为，持杯自劝。
未能免。
休把茱萸吟玩。
但管年年健。
千古事、几凭阑。
吾生早、九十强半。
欢娱终日，富贵何时，一笑醉乡宽。
倒载归来，回廊月满。
秋入书帏，漏箭初长，熏炉未灰。
向酒边陶写，韩情杜思，案头料理，汉蠹秦煨。
天有高情，世无慧眼，刚道先生是不斋。
人都笑，这当行铺席，又不成开。
忘怀。
物外徘徊。
与鸥鹭同盟两莫猜。
似琉璃匣里，光涵牛斗，凤皇台上，声挟风雷。
宝汞一钱，冰衔三字，浮利浮名安在哉。
太平也，要泥金镂玉，除是公来。
客问吾年，吾将老矣，今五十三。
似北海先生，过之又过，善财童子，参到无参。
官路太行，世情沧海，何止嵇康七不堪。
归来也，是休官令尹，有发瞿昙。
千岩。
秀色如蓝。
新著个楼儿恰对南。
看浮云自在，百般态度，长江无际，一碧虚涵。
荔子江珧，莼羹鲈鲙，一曲春风酒半酣。
凭阑处，正空流皓月，光满寒潭。
自笑生来，骨相无奇，壬三甲三。
觉紫宸班里，都忘故步，维摩室内，添个新参。
壮也不如，老之将至，今日将军战岂堪。
江湖客，况诗肥贾岛，笔瘦王昙。
纷纷纡紫拖蓝。
送水北山人又水南。
喜支离得佚，散材可寿，一丘自足，万象中涵。
脍炙功名，膏肓富贵，举世黄粱梦正酣。
知谁健，且茹芝商岭，饮菊胡潭。
满酌蓬莱酒。
最苦是、中年作恶，送人时候。
一夜朔风吹石裂，惊得梅花也瘦，更衣袂、严霜寒透。
卷起潮头无丈尺，甚扁舟、拍上三江口。
明月冷，载归否。
分携欲折无垂柳。
但层楼徙倚，两眉空皱。
海阔天高无处问，万事不堪回首。
况目断、孤鸿去后。
玉样松鲈今正美，想子真、微笑还招手。
且为我，饮三斗。
葵扇秋来贱。
阿谁知、初回轻暑，又教题遍。
不是琵琶知音少，无限如簧巧啭。
倩说似、长门休怨。
莫把蛾眉与人妒，但疏梅、淡月深深院。
临宝鉴，欲妆懒。
少时声价倾梁苑。
到中年、也曾落魄，雾收云卷。
待入汉庭金马去，洒笔长江衮衮。
好留取、才名久远。
过眼荣华俱尘土，听关睢、盈耳离骚婉。
歌不足，为嗟叹。
载酒阳关去。
正西湖、连天烟草，满堤晴絮。
采翠撷芳游冶处，应和娇弦艳鼓。
看柳外、画船无数。
万顷琉璃浑镜净，陡风波、汹汹鱼龙舞。
谈笑里，遽如许。
流觞满引浇离绪。
便东西、斜阳立马，绿波前浦。
自是莼鲈高兴动，恰值春山杜宇。
漫回首、软红香雾。
咫尺佳人千里隔，望空江、明月横洲渚。
清梦断，恨如缕。
投老归来，记踏青堤上，三度逢君。
寒窗冷淡活计，明月空尊。
红红白白，又一番、春色撩人。
谁信道，闲中天地，园林几见成尘。
今夕偶无风雨，便满城箫鼓，来往纷纷。
鳌山宝灯照夜，罗绮千门。
珠帘尽卷，看聘婷、水上行云。
应自笑，周郎少日，风流羽扇纶巾。
冰花炯炯。
记那回占断，春风鳌顶。
独抱寒香，得意西湖酒初醒。
为问玉堂富贵，争得似、山中深靓。
向岁晚，竹翠松苍，闲伴一枝冷。
南浦，水万顷。
想月湿断矶，云弄疏影。
粉英落尽。
孤鹤长鸣夜方永。
将见青青似豆，又迤逦、传黄风景。
听报道、催去也，再调玉鼎。
晴空漠漠。
怪雪来底处，飘满篱落。
元是花神，管领春风，幽香忽遍林壑。
玉仙缓辔江城路，全不羡、扬州东阁。
似天教、瑶珮琼裾，荐与翠尊冰勺。
闻道儿童好语，丰年瑞覆斗，占取红萼。
驿使飞驰，羹鼎安排，速趁良辰行乐。
联镳一一清都客，也肯把、山翁同约。
醉归来、梦断西窗，怕听丽谯悲角。
长啸蹑高寒，回首万山，空翠零乱。
渺渺清秋，与斜阳天远。
引光禄、清吟兴动，忆龙山、旧游梦断。
夹衣初试，破帽多情，自笑霜蓬短。
黄花长好在，一俯仰、节物惊换。
紫蟹青橙，觅东篱幽伴。
感今古、风凄霜冷，想关河、烟昏月淡。
举杯相属，殷勤更把茱萸看。
锦里春回，玉墀天近，东风稳送雕鞯。
祖帐移来，光流万斛金莲。
十分香月娟娟。
照人间、一点魁躔。
此时新事，飞来双凤，催上甘泉。
寻思京洛，少日芳游，柳遥禁雪，花淡宫烟。
鳌山涌翠，通宵脆管繁弦。
再见升平，想红云、缥缈群仙。
看明年。
金殿传柑宴，衮绣貂蝉。
寒宽一雁落。
正万里相思，被渠惊觉。
春风字字吹香雪，唤起西湖盟约。
当时醉处，仿佛记、青楼珠箔。
又不是、南国花迟，徘徊酒边慵酌。
家山月色依然，想竹外横枝，玉明冰薄。
而今话昨。
空对景、怅望美人天角。
清尊淡薄。
便翠羽、殷勤难托。
休品入、三叠琴心，教人瘦却。
重门翠锁，笑侯鲭断绝，又逢寒食。
社瓮初开春浩荡，荠蕨漫山谁摘。
榆火传新，柳绵吹老，愁绪空千亿。
百花过了。
游蜂将次成蜜。
追思共醉西湖，诗朋余几，俯仰成悲恻。
月射波心光万丈，犹想当时颜色。
黄鹄翩翩，白驹皎皎，莫待山灵勒。
金貂箬笠，问渠还肯相易。
尊前一笑，问梅花消息，几枝开遍。
咳唾随风人似玉，寒夜春生酒面。
故里天遥，殊乡岁晚，忍对骊驹宴。
无情潮汐，可能为我留恋。
目断雪棹烟帆，匆匆轻别，岂是如鸿燕。
要趁盘椒供燕喜，舞袖斓斑双旋。
屈指重来，扬鞭催去，想在金銮殿。
云萍无据，莫辞蘸甲深劝。
梅花度曲，被多情勾引，枝枝看遍。
暗忆孤山今夜月，疏影横斜镜面。
萼绿凌风，云英怯冷，未放瑶池宴。
人间蜂蝶，也知无计迷恋。
闻道管领多才，清词好句，泥落空梁燕。
好唤蕊珠供彩笔，莫待随风面旋。
千岁蟠虬，双栖么凤，咫尺蓬莱殿。
湖边春暗，料应日日酬劝。
忆昔少年日，吴江上、长啸步垂虹。
看飞出玉轮，十分端正，幻成冰壑，一碧澄空。
当此际，醉魂游帝所，凉袂扬秋风。
桂殿凤笙，妙音何处，莼羹鲈脍。
清兴谁同。
今宵欢娱地，千钧笔、模写拟付良工。
无奈云沈顾兔，雨挂痴龙。
误骚客宿吟，杯仙梦醉，负他佳节，戏我衰翁。
华竟孤光长在，后夜重逢。
一江渌净，算阅尽、燕鸿来去。
便系日绳长，修蟾斧妙，教驻韶毕未许。
白白红红多多态，问底事、东皇无语。
但碧草淡烟，落花流水，不堪回伫。
晴雨。
陡寒乍热，清阴庭户。
任诗卷抛荒，棋枰休务，寂寞风帘舞絮。
我酌君斟，我词君唱，谁似卿卿箫史。
拼酩酊，断送春归，恰好听鸠呼妇。
野塘暗碧，渐点点、翠钿明镜。
想昼永珠帘，人闲金屋，时倚妆台照影。
睡起阑干凝思处，漫数尽、旭鸦栖暝。
知月下莺黄，云边蛾绿，为谁低整。
曾倩。
雁传鹊报，心期千定。
奈柳絮浮云，桃花流水，长是参差不并。
莫怨春归，莫愁柘老，蚕已三眠将醒。
肠断句，枉费丹青，漠漠水遥烟迥。
玉梅吹霁雪，觉和气、满南州。
更连夕晴光，一番小雨，朝霭全收。
人情不知底事，但黄童白叟总追游。
驾海千寻彩岫，涨空万点星球。
风流，秀色明眸。
金莲步、度轻柔。
任往来燕席，香风引舞，清管随讴。
何曾见痴太守，已登车、去也又迟留。
人似多情皓月，十分照我当楼。
倾国精神，娇无力、亭亭向谁。
还知否，羞沈月姊，妒杀风姨。
满地胭脂春欲老，平池翡翠水新肥。
只花王、富贵占韶光，真绝奇。
香暗动，人未知。
翻玉拍，度金衣。
任轻红殷紫，对景偏宜。
闻道洛阳夸此地，因思京国太平时。
向沈香亭北按新词，乘醉归。
谁家明镜飞空，海天绀碧浮秋霁。
西风淡荡，纤云卷尽，小星疑坠。
宇宙冰壶，襟怀玉界，飘然仙思。
炯灵犀一点，蟾辉万丈，长相射、清清地。
只有桂花长好，照人间、几番荣悴。
年年此夕，持杯嚼露，挥毫翻水。
宝瑟凄清，玉箫缥缈，佩环声碎。
唤谪仙起舞，古今同梦，不知何世。
竞渡楚乡事，夸胜锦缠头。
湖光渌净，转胜雪浪舞潜虬。
刚道琉璃宝苑，移作水晶珠阙，鳌顶出中流。
一钓惊天地，能动此心不。
活千年，封万户，等虚舟。
渺然身世，烟水浩荡一沙鸥。
听得长淮风景，唤起离骚往恨，杜若满汀洲。
相对老榕下，五月已先秋。
千机云锦里。
看并蒂新房，骈头芳蕊。
清标艳态，两两翠裳霞袂。
似是商量心事。
倚绿盖、无言相对。
天蘸水。
彩舟过处，鸳鸯惊起。
缥缈漾影摇香，想刘阮风流，双仙姝丽。
闲情不断，犹恋人间欢会。
莫待西风吹老，荐玉醴、碧筒拼醉。
清露底。
明月一襟归思。
水天一色。
正四野秋高，千古愁极。
多少黄花密意，付他欢伯。
楼前马戏星球过，又依稀、东徐陈迹。
一时豪俊，风流济济，酒朋诗敌。
画不就、江东暮碧。
想阅尽千帆，来往潮汐。
烟草萋迷，此际为谁心恻。
引杯抚剑凭高处，黯消魂、目断天北。
至今人笑，新亭坐间，泪珠空滴。
青霄望极。
际万里月明，无点云色。
一片冰壶世界，水乡先得。
年年客里惊秋半，倚西风、鬓华吹白。
觅闲无路，相逢且醉，好天凉夕。
听曲曲、仙韶促拍。
趁画舸飞空，雪浪翻激。
行乐风流，暗省旧时京国。
插空翠巘连星麓，但波痕、浮动金碧。
不如归去，扁舟五湖，钓竿渔笛。
云雁将秋，露萤照夜，凉透窗户。
星网珠疏，月奁金小，清绝无点暑。
天孙河鼓，东西相望，隐隐光流华渚。
妆楼上，青瓜玉果，多少騃儿痴女。
金针暗度，珠丝密结，便有系人心处。
经岁离思，霎时欢爱，愁绪空万缕。
人间天上，一般情味，枉了锦笺嘱付。
又何似，吹笙仙子，跨黄鹤去。
翠绡心事，红楼欢宴，深夜沈沈无暑。
竹边荷外再相逢，又还是、浮云飞去。
锦笺尚湿，珠香未歇，空惹闲愁千缕。
寻思不似鹊桥人，犹自得、一年一度。
天凉来傍荷花饮。
携手看云锦。
城头玉漏已三更。
耳畔微闻新雁、几声声。
兰膏影里春山秀。
久立还成皱。
酒阑天外月华流。
我醉欲眠卿且、去来休。
素娥冷淡愁无奈。
小作施朱态。
霓裾霞珮下瑶台。
一朵绿云围绕、送春来。
玄霜捣尽丹砂就。
拼醉长生酒。
羡君幽壑狎流年。
把住西风长对、广寒仙。
几点垂垂北斗，一床悄悄西风。
山河天地点尘空。
月殿蟾蜍欲动。
舌本琼浆甘彻，鼻端玉蕊香通。
棋边切莫笑衰翁。
个里本来空洞。
露沁香肌娇秀。
燕脂微透。
蕊宫仙子驾祥鸾，被风卷、霞衣皱。
轻翦倩他红袖。
簪来盈首。
直须沈醉此花前，怕花到、明朝瘦。
水亭横枕荷花浦。
觉水面、香来去。
亭上佳人云态度。
天然娇韵，十分撋就，唱尽黄金缕。
耳边低道清无暑。
我欲卿卿卿且住。
自笑风情衰几许。
一床明月，五更残梦，不到阳台路。
一种分香自月宫。
人间清绝处，小山丛。
谁将仙米掷虚空。
丹砂碎，糁遍碧云中。
好是窦家风。
年年秋色里，又香浓。
风流全在主人翁。
青青鬓，相映脸潮红。
梅共雪。
著个玉人三绝。
醉倒醉乡无宝屑。
照人些子月。
催得花王先发。
一曲阳春圆滑。
疑是嵬坡留锦袜。
至今香未歇。
正愁予，可堪去马便騑騑。
拟折一枝。
堤上万垂丝。
离思无边，离席易散，落日照清漪。
苦是禁城催鼓，虚床难寐，梦魂无路归飞。
陡寒还热，急雨随晴，化工无准，将息偏难，更向分携处、立多时。
吟鬓凋霜，世味嚼蜡，病骨怯朝衣。
我有一壶风月，荔丹芝紫，约君同话心期。
倚晴空。
爱湖光潋滟，楼影青红。
彩丝金黍，水边还又相逢。
怀沙人问，二千年、犹带酸风。
骚人洒墨香浓。
幽情要眇，雅调惺松。
天上菖蒲五色，倩掺掺素手，分入雕钟。
新欢往恨，一时付与歌童。
斜阳正好，且留连、休要匆匆。
应须倒尽郫筒。
归鞭笑指，月挂苍龙。
春小寒轻，南枝一夜阳和转。
东君先递玉麟香，冷蕊幽芳满。
应把朱帘暮卷。
更何须、金猊烟暖。
千山月淡，万里尘清，酒樽经卷。
楼上胡床，笑谈声里机谋远。
甲兵百万出胸中，谁谓江流浅。
憔悴狂胡计短。
定相将、来朝悔晚。
功名做了，金鼎和羹，卷藏袍雁。
正桃花、渐蜚红雨，依稀一半春色。
东风十里离亭恨，杨柳丝丝如织。
远又忆。
向雪月梅边，陶写吟情逸。
清愁拍拍。
算只暮山知，栖鸦斜照，春树渺空碧。
文章贯，合整垂云健翼。
翔鸾底用栖棘。
要寻玉洞烟霞胜，聊趁麟符蜚檄。
归骑急。
看尘袂方清，有恩纶催入。
凫仙倦舄。
相与问孤山，开樽抵掌，一舸画桥侧。
西风乱叶溪桥树。
秋在黄花羞涩处。
满袖尘埃推不去。
马蹄浓露，鸡声淡月，寂历荒村路。
身名多被儒冠误。
十载重来漫如许。
且尽清樽公莫舞。
六朝旧事，一江流水，万感天涯暮。
风色转东南。
翠拥层峦。
杏花疏雨逗清寒。
钟阜石城何处是，烟霭漫漫。
行旆已西关。
一霎时间。
芳樽聊复挽余欢。
明日断魂分付与，万叠云山。
雨过暮天南。
高下青峦。
小楼燕子话春寒。
多少夕阳芳草地，雾掩烟漫。
别恨正相关。
心上眉间。
离歌一曲间悲欢。
后夜月明何处梦，钟阜容山。
暮云低锁荒台，凭阑四望天垂地。
曼花半夜，蜚香缭绕，昔人曾记。
往事悠悠，物华非旧，江山仍丽。
怅斜阳芳草，长安不见，谁共洒、新亭泪。
开放青峦旧址。
动骚人、一番词意。
青油幕里，相忘鱼鸟，水边云际。
却恨清游，未能追逐，区区僚底。
问何时，脱了尘埃墨绶，为虚斋醉。
春事三分之二，落花庭院轻寒。
翠屏围梦宝熏残。
窗外流莺声乱。
睡起犹支雪腕，觉来慵整云鬟。
闲拈乐府凭阑干。
宿酒才醒一半。
暮天丝雨轻寒，二分春色看看过。
梅花谢了，苍苔万点，香残粉污。
犹喜墙头，一枝娇袅，杏腮微露。
算几回逗晓，朱阑独倚，悄只怕、东风大。
浮世名缰利锁。
这区区、要须识破。
沧波夜月，翠微云树，依然还我。
重结鸥盟，细听莺语，自歌自和。
问黄沙飞镞，红尘走马，又还知么。
昼长帘幕低垂，时时风度杨花过。
梁间燕子，芹随香觜，频沾泥污。
苦被流莺，蹴翻花影，一阑红露。
看残梅飞尽，枝头微认，青青子、些儿大。
谁道洞门无锁。
翠苔藓、何曾踏破。
好天良夜，清风明月，正须著我。
闲展蛮笺，寄情词调，唱成谁和。
问晓山亭下，山茶经雨，早来开么。
先来花较开迟，怎禁风雪摧残过。
红英紫萼，从他点缀，翻成沾污。
一点清香，几多秾艳，紧藏不露。
伴杨花散漫，逡巡堆积，纤粟处、妆成大。
多谢东君造化。
把群阴、一朝除破。
千机锦绣，露浓香软，中间坐我。
嚼徵含商，振金敲玉，埙篪相和。
问西湖，别有一番桃李，肯同游么。
近家添得园亭，晓山时看飞云过。
拥石栽梅，疏池傍竹，剪除芜污。
更喜南墙，杏腮桃脸，含羞微露。
算莺花世界，都来十亩，规模好、何须大。
开放两眉上锁。
把春前、新醅拨破。
病酒无聊，且容觞客，无多酌我。
底用歌喉，柳边自有，鸣禽相和。
逗归来，折得花枝教看，似人人么。
金炉钑就裙纹摺。
香烬低云月。
玉钿黏唾上眉心。
不似寿阳檐下、六花清。
翠禽飞起南枝动。
惊破西湖梦。
仗谁为作水龙声。
吹绽寒葩诗眼、为君青。
小蛮才把鸳衾摺。
妆就梳横月。
探海不似旧年心。
却爱窗前纸帐、十分清。
朔风吹起寒云动。
午寝都无梦。
黄昏更被竹枝声。
唤起醒醒相对、一灯青。
龙香浅渍罗屏褶。
睡思低眉月。
闲愁闲闷不关心。
心似窗前梅影、一般清。
绣帏交掩流苏动。
一觉华胥梦。
枕山轻戛宝钗声。
粉裉香腮零乱、鬓鸦青。
双阁护仙境，万壑渺清秋。
台躔光动银汉，神秀孕公侯。
胸次千崖灏气，笔底三江流水，姓字桂香浮。
十载洞庭月，今喜照扬州。
捧丹诏，升紫殿，建碧油。
胡儿深避沙漠，铃阁扬轻裘。
点检召棠遗爱，酝酿潘舆喜色，英裔蔚文彪。
整顿乾坤定，千岁侍宸旒。
平山老柳。
寄多少胜游，春愁诗瘦。
万叠翠屏，一抹江烟浑如旧。
晴空栏槛今何有。
寂寞文章身后。
唤回奇事，青油上客，放怀樽酒。
知不。
全淮万里，羽书静，草绿长亭津堠。
小队出郊，花底赓酬闲时候。
和薰筹幕垂春昼。
坐看蓉池波皱。
主宾同会风云，盛名可久。
谁云万事转头空。
春寓不言中。
底问垂杨在否，年年一度东风。
凭高概古，英雄亦泪，我辈情钟。
事业正须老手，清吟留与山翁。
鹤城秋晓。
又庆生朝到。
人与月，年年好。
黑头公相贵，膝下欢娱笑。
君知否。
个般福分人间少。
塞上西风老。
红入霜前枣。
日日有，平安报。
慈颜酡晕浅，一呷金杯小。
香缭绕。
寿星明处台星照。
严城寂寞山缭绕。
觉寒透、貂裘峭。
云压江天风破晓。
飞琼万顷，看来浑似，泽国芦花老。
玉山不怕频频倒。
要笔阵、纵横快挥扫。
见说今年梅较早。
笑将名胜，千钟万字，谁似邦侯好。
少时贪看琼林绕。
任马上、寒威峭。
昨暮六花飞逗晓。
拥衾慵起，鬓丝笼帽，顿觉年来老。
朱阑翠竹枝枝倒。
把玉甃、棱层趁风扫。
楼上一樽须放早。
同云收尽，红轮初上，对面狼峰好。
龙香熏被罗屏绕。
任窗外、风儿峭。
鸳枕梦回鸡唱晓。
丫鬟惊笑，琼枝低亚，错认梅花老。
红炉兽炭装还倒。
强梳洗、忙将黛眉扫。
贪趁清欢争怕早。
弓靴微湿，玉纤频袖，塑出狮儿好。
襟度天为侣。
价平生、放浪江湖，浮云行住。
倒挽峡流归笔底，衮衮二并四具。
何尚友、沧波鸥鹭。
藻黻皇猷君能事，况贤书、两度登天府。
急著手，佐明主。
晴风一舸来瓜步。
剪灯花、樽酒论诗，顿忘羁旅。
逗晓蛮笺传金缕，一片瑰词绮语。
甚独茧、抽成长绪。
当代壑翁文章伯，定不教、弹铗轻辞去。
留共济，孤舟渡。
瑶姬妙格。
冰姿微带霜痕拆。
一般恼杀多情客。
风弄横枝，残月半窗白。
孤山仙种曾移得。
结根久傍王猷宅。
欲笺心事呼云翮。
为报年芳，萍梗正南北。
碧油推上客。
有神机沈密，参运帷幄。
威声际沙漠。
庆云飞川泳，和熏三白。
霄渊敻鬲。
甚探梅、也来相约。
更谁怜久客，泥深穿履，栖栖东郭。
农麦。
年来管好，禾黍离离，讵忘关洛。
风高水涸。
多少事、待韬略。
看鹅池夜渡，黎明飞捷，儿辈昏昏未觉。
便冲寒，铁骑横驱，汛扫六合。
绿野归来，筇杖角巾，岂不快哉。
有清泉白石，东西岩岫，翠阴红影，高下楼台。
况是蕤宾，槐庭暑薄，照眼葵榴次第开。
轻熏里，翦香蒲为寿，一笑传杯。
栽培。
多少英材。
更霖雨、看看遍九垓。
算支撑厦屋，正资梁栋，调和钧鼎，须用盐梅，旒冕兴思，搢绅颙望，应有天边丹诏催。
依还是，为苍生一起，重位元台。
素壁走龙蛇，难觅醉翁真迹，惟有断岗衰草，是几番经历。
紫萸黄菊又西风，同作携壶客。
清兴未阑归去，负晴空明月。
望神京、目断烟草，青天长剑频倚。
香街十里朱帘月，空想当年华丽。
堪叹处。
渺沙霭蒹葭，咿啭雁声起。
平山谩记。
怅杨柳春风，晴空栏槛，陈迹总非是。
重阳好，红叶黄华满地。
良辰美景如此。
青油幕府传芳斝。
苒苒露琼花气。
还更喜。
看玉阃规恢，笑骋伊吾志。
尘清北冀。
便向关洛联镳，巍巍冠佩，麟阁画图里。
斜日淡芜烟。
重阳又一年。
怅垂杨、几度飞绵。
只把晴空山色看。
多少恨、倩谁笺。
沙霭暗中原。
横戈谁夜眠。
尽今宵、且醉花边。
准拟来秋天气好，重把菊、嗅芳妍。
萸菊香凝雾。
记重阳、才经三日，帨悬朱户。
紫殿玉垣称寿斝，潋滟琼花清露。
正万里、尘清淮浦。
地宝从来标瑞应，甚新曾、秀出金芝树。
正此处，诞申甫。
人间小住千秋岁。
画堂深、彩侍怡声，慈颜笑语。
况是加恩封大国，锦诰鸾翔凤舞。
便娱侍、鱼轩沙路。
御果金泥宣晓宴，卷宫帘、争看元台母。
家庆事，耀今古。
是年加封大国。
壑相生丁宝应，近芝生于是邦。
匹马钟山路。
怅年来只解，邮亭送人归去。
季子貂裘尘渐满，犹是区区羁旅。
谩空有、剑锋如故。
髀肉未消仪舌在，向樽前、莫洒英雄泪。
鞭未动，酒频举。
西风乱叶长安树。
叹离离、荒宫废苑，几番禾黍。
云栈萦纡今平步，休说襄淮乐土。
但衮衮江涛东注。
世上岂无高卧者，奈草庐、烟锁无人顾。
笺此恨，付金缕。
淮海波澄，湛桂影、半规凉月。
又还是、中秋相近，垂弧时节。
纶诰飞来宸眷重，彩衣著处慈颜悦。
注紫清、花露入瑶卮，琼香滑。
挥羽扇，持旄钺。
鲸海浪，阴山雪。
看威声到处，遐冲都折。
沙溪远标铜柱界，关河尽补金瓯缺。
庆君臣、千载会风云，看伊说。
春梦草茸茸。
愁雨愁风。
对花须拼酒频中。
莫遣枝头银烛暗，辜负嫣红。
推起簿书丛。
何苦匆匆。
慳吟却讶少陵公。
天定为花开一笑，日上篱东。
烟缕暗蒙茸。
杨柳轻风。
雨声多在夜窗中。
春水渐生春事去，流尽残红。
新笋绿丛丛。
莺语匆匆。
一樽同酹定林公。
十里长松青未了，山北山东。
渐稠红飞尽，早秾绿、遍林梢。
正池馆轻寒，杨花飘絮，草色萦袍。
天香夜浮院宇，看亭亭、雨槛渍春膏。
趁取芳时胜赏，莫将年少轻抛。
鞭鞘。
驱放马蹄高。
世事一秋毫。
便飞书倥偬，运筹闲暇，何害推敲。
花前效颦著句，悄干镆、侧畔奏铅刀。
何日重携樽酒，浮瓯细剪香苞。
柳绵稀，桃锦淡，春事在何许。
一种秾华，天香渍冰露。
嫩苞叠叠湘罗，红娇紫妒。
翠葆护、西真仙侣。
试听取。
更饶十日看承，霞腴污尘土。
池馆轻寒，次第少风雨。
好趁油幕清闲，重开芳醑。
莫孤负、莺歌蝶舞。
玉垒澄秋，又还近、桂华如璧。
算六载、筹边整暇，几多功绩。
铁壁连云东海重，惊波截断狂鲵翼。
把向来、捣颍旧规模，平淮北。
经济妙，谁知得。
都总是，诗书力。
有召公家法，范公胸臆。
赫赫勋名俱向上，绵绵福寿宜无极。
著莱衣、辉映衮衣荣，恢霖泽。
渺长江、浩无今古，悠悠经几流景。
桥家松竹知何在，寂历丹枫如锦。
行阵整。
想斗舰连艘，谈笑烟灰冷。
寒光万顷。
算只有当年，暮天霜月，惨澹照山影。
元戎队，画角梅花缓引。
楼船飞渡波稳。
中流击楫酬初志，此去君王高枕。
应暗省。
使万里尘清，谁逊周公瑾，勋名不泯。
看阳蛰潜开，老龙挟雨，渊睡为民醒。
我来牛渚，聊登眺、客里襟怀如豁。
谁著危亭当此处，占断古今愁绝。
江势鲸奔，山形虎踞，天险非人设。
向来舟舰，曾扫百万胡羯。
追念照水然犀，男儿当似此，英雄豪杰。
岁月匆匆留不住，鬓已星星堪镊。
云暗江天，烟昏淮地，是断魂时节。
栏干捶碎，酒狂忠愤俱发。
投老未归，太仓粟、尚教蚕食。
家山梦、秋江渔唱，晚风牛笛。
别墅流风惭莫继，新亭老泪空成滴。
笑当年、君作主人翁，同为客。
紫燕泊，犹如昔。
青鬓改，难重觅。
记携手、同游此处，恍如前日。
且更开怀穷乐事，可怜过眼成阵迹。
把忧边、忧国许多愁，枧抛掷。
壮东南、飞观切云高，峻堞缭波长。
望蔽空楼橹，重关警柝，跨水飞梁。
百万貔貅夜筑，形胜隐金汤。
坐落诸蕃胆，扁榜安江。
游子凭阑凄断，百年故国，飞鸟斜阳。
恨当时肉食，一掷赌封疆。
骨冷英雄何在，望荒烟、残戍触悲凉。
无言处，西楼画角，风转牙樯。
从来难翦是离愁。
这些愁。
几时休。
才趁风樯，千里到扬州。
见说苍茫云海外，天杳杳，水愁愁。
男儿三十敝貂裘。
强追游。
梦魂羞。
可解筹边，谈笑觅封侯。
休傍塞垣酾酒去，伤望眼，怕层楼。
平沙浅草接天长。
路茫茫。
几兴亡。
昨夜波声。
洗岸骨如霜。
千古英雄成底事，徒感慨，谩悲凉。
少年有意伏中行。
馘名王。
扫沙场。
击楫中流，曾记泪沾裳。
欲上治安双阙远，空怅望，过维扬。
历历江南树，半在水云间。
不须回首，且来著眼向淮山。
过尽金山晕碧，望断焦山空翠，杨柳绕江边。
此意无人会，独自久凭阑。
夜吹箫，朝问法，记坡仙。
只今何许，当时三峡倒词源。
水调翻成新唱，高压风流前辈，使我百忧宽。
有酒更如海，容我醉时眠。
西风横荡，渐霜余黄落，空山乔木。
照水依然冰雪在，耿耿梅花幽独。
抖擞征尘，扶携短策，步绕沧浪曲。
怅然心事，浮生翻覆陵谷。
试向商乐亭前，冷风台上，把酒招黄鹄。
四十男儿当富贵，谁念漂零南北。
百亩春耕，三间云卧，此计何时卜。
功名休问，卖书归买黄犊。
平生英气，叹年来、都付山林泉石。
不作云霄轩冕梦，只拟纶竿蓑笠。
见说湖阴，飞飞鸥鹭，半是君曾识。
梅花时节，试来相与寻觅。
休谩汨没尘埃，浮生能几，镜里催华发。
趁取尊前强健在，莫负花前倾碧。
自遣长须，亲题短句，去约萧闲客。
休教惆怅，梅花飞尽寒食。
人物风流远。
忆当年、江东跌宕，知音南阮。
惯倚胡床闲寄傲，妥腹难凭琴桉。
妙制拥、银蟾光满。
千古不传谁好事，忽茂陵、金碗人间见。
轻擘动，思无限。
长安钗鬓春横乱。
仿规模、红绦带拨，媚深情浅。
安识高山流水趣，儿女空传恩怨。
使得似、支郎萧散。
听到三闾沈绝处，惨悲风、摇落寒江岸。
不肠断，也肠断。
清淮北去。
千里扬州路。
过却瓜州杨柳树。
烟水重重无数。
柁楼才转前湾。
云山万点江南。
点点尽堪肠断，行人休望长安。
瓜州渡口。
恰恰城如斗。
乱絮飞钱迎马首。
也学玉关榆柳。
面前直控金山。
极知形胜东南。
更愿诸公著意，休教忘了中原。
东园映叶梅如豆。
西园扑地花铺绣。
春水晓来深。
日华娇漾金。
带烟穿径竹。
步入飞虹曲。
何处早莺啼。
曲桥西复西。
雅歌堂下新堤路。
柳外行人相语。
碧藕开花，金桃结子，三见使君初度。
楼台北渚。
似画出西湖，水云深处。
彩鹢双飞，水亭开宴近重午。
溪蒲堪荐绿醑，幔亭何惜，为曾孙留住。
碧水吟哦，沧洲梦想，未放舟横野渡。
维申及甫。
正夹辅中兴，擎天作柱。
愿祝嵩高，岁添长命缕。
换谱伊凉，选歌燕赵，一番乐事重起。
花新笑靥，柳软纤腰，济楚众芳围里。
年年佳会。
长是傍、清明天气。
正魏紫衣染天香。
蜀妆红破春睡。
一簇猩罗凤翠。
遍东园西城，点检芳事。
铃斋吏散，昼馆人稀，几阕管弦清脆。
人生适意。
流转共、风光游戏。
到遇景，取次成欢。
怎教良夜休醉。
今来古往吴京道。
岁岁荣枯原上草。
行人几度到江滨，不觉身随风树老。
蒲花易晚芦花早。
客里光阴如过鸟。
一般垂柳短长亭，去路不如归路好。
云壑泉泓，小者如杯，大者如罂。
更石筵平莹，宽容数客，淙流回激，环绕飞觥。
三涧交流，两崖悬瀑，捣雪飞霜落翠屏。
经行处，有丹荑碧草，古木苍藤。
徘徊却倚山楹。
笑山水娱人若有情。
见傍回侧转，峰峦叠叠，欲穷还有，岩谷层层。
仰视云间，茅茨鸡犬。
疑是仙家来避秦。
青林表，望烟霞缥缈，隐隐鸾笙。
拄杖凌高绝。
望千山隐隐，波澜动摇天末。
下有白云平远壑，涌起潮头喷雪。
浸绝岛、孤峰出没。
赤县神州何处是，但风烟、杳杳迷空阔。
呼不见，古人物。
碧松枝下青瑶石。
举头看、长空湛湛，淡琉璃色。
上界星辰多官府，夸父忙鞭日月。
任兔走、乌飞超忽。
宇宙茫茫如许大，百年间、何用争优劣。
身世事，一毛发。
云壑飞泉，蒲根下、悬流陆续。
堪爱处、石池湛湛，一方寒玉。
暑际直当磐石坐，渴来自引悬瓢掬。
听冷冷、清响泻琮琤，胜丝竹。
寒照胆，消炎燠。
清彻骨，无尘俗。
笑幽人忻玩，滞留空谷。
静坐时看松鼠饮，醉眠不碍山禽浴。
唤仙人、伴我酌琼瑶，餐秋菊。
横阴漠漠。
似觉罗衣薄。
正是海棠时候，纱窗外、东风恶。
惜春春寂寞。
寻花花冷落。
不会这些情味，元不是、念离索。
龙沙殿腊，兔苑留寒，花照冰壶夜。
乱山平野。
装珠树满眼，买春无价。
墙头苑下。
浑不见、桃夭杏冶。
凝趁风、庚岭寒梅，触处都飘谢。
吹面峭寒未怕。
览瑶池万里，飞观高榭。
霓旌鹤驾。
歌黄竹、胜跃踏青骄马。
峰峦似画。
但点缀、片时相借。
惊望中、玉宇琼楼，残溜空鸳瓦。
翠草侵园径。
阴阴夏木，鸣鸠相应。
纵目江天，窈窈雨昏烟暝。
屋角黄梅乍熟，听落颗、时敲金井。
深院静。
间阶自长，花砖苔晕。
楼居簟枕清凉，尽永日阑于，与谁同凭。
旧社鸥盟，零落断无音信。
辽鹤追思旧事，向华表、空吟遣恨。
萦念损。
休怪暮年多病。
访莺花陈迹，姚魏遗风，绿阴成幄。
尚有馀香，付宝阶红叶。
淮海维阳，物华天产，未觉输京洛。
时世新妆，施朱傅粉，依然相若。
束素腰纤，捻红唇小，鄣袖娇看，倚阑柔弱。
玉佩琼琚，劝王孙行乐。
况是韵华，为伊挽驻，未放离情薄。
顾盼阶前，留连醉里，莫教零落。
长条袅袅串红绡。
无风时自摇。
十分娇艳更苗条。
殢春情态娇。
风影舞，露痕潮。
买来和蝶饶。
故园愁绝楚宫腰。
相逢恨怎销。
秋色到东篱，一种露红先占。
应念金英冷淡，摘胭脂浓染。
依稀十月小桃花，霜蕊破霞脸。
何事渊明风致，却十分娇艳。
正花深绣阁，带拂流酥，暖帘初试。
窈窕笙歌，拥新鲜珠翠。
艳菊留金，早梅催粉，趁得瑶池会。
画馆凝香，仙家正住，芙蓉城里。
裼寝开祥，玉枝祝寿，列院欢娱，满堂佳端。
福寿双星，现碧霄云际。
京兆时妆，如皋乐事，占世间荣贵。
象服鱼轩，疏封大国，齐眉千岁。
满前儿女。
今日都欢聚。
今也阿弥八十，儿也五十五案此句缺一字。
瓷瓯并瓦注。
山歌和社舞。
但管年年强健，妆成个、西王母。
大道无名，金丹有验，工夫片时。
似婴儿娇俊，不离门户，盈盈姹女，缓步深帏。
二八当年，黄婆匹配，隔碍潜通势似危。
须臾见，见灵明宝藏，一点星飞。
其时。
似执躬圭。
深保护阴阳造化儿。
转南辰北斗，回风混合，雷轰雨骤，只许天知。
梦幻浮生，天长地久，云路著鞭休要迟。
金不坏，合朋合德，三教同归。
敢隐默，不敢戏传，始以小词，庸谢雅意天下江山，无如甘露，多景楼前。
有谪仙公子，依山傍水，结茅筑圃，花竹森然。
四季风光，一生乐事，真个壶中别有天。
亭台巧，一琴一鹤，泥絮心田。
不须块坐参禅。
也不要区区学挂冠。
但对境无心，山林钟鼎，流行坎止，闹里偷闲。
向上玄关，南辰北斗，昼夜璇玑炼火还。
分明见，本来面目，不是游魂。
其胎息注想之迷，因与酬唱水调歌头于后。
采取铅须密，诚意辨妍媸。
休教错认，夺来鼎内及其时。
二物分明真伪，一得还君永得，此事契天机。
记取元阳动，妙用在虚危。
法寅申，行子午，总皆非。
自然时节，梦里也教不属精津气血，不是肺肝心肾，真土亦非脾。
言下泄多矣，凡辈奈无知。
要识刀圭诀，一味水银铅。
驴名马字，九三四八万千般。
愚底转生分别，刬地唤爷作父，荆棘满心田。
去道日以远，至老昧蹄筌。
譬如人，归故国，上轻帆。
顺风得路，夜里也行船。
岂问经州过县，管取投明须到，舟子自能牵。
悟道亦如此，半句不相干。
耳目身之宝，固塞勿飞扬。
存无守有，中间无念以为常。
把定玄关一窍，视听尽收归里，坎兑互堤防。
寤寐神依抱，形气两相忘。
圆陀陀，光烁烁，貌堂堂。
分明真我，罔象里全彰。
此即非空非色，自是本来面目，阴鼎炼元阳。
出世真如佛，余二莫思量。
真一北方气，玄武产先天。
自然感合，蛇儿却把黑龟缠。
便是蟾乌遇朔，亲见虎龙吞啖，顷刻过昆仑。
赤黑达表里，炼就水银铅。
有中无，无中有，雨玄玄。
生身来处，逆顺圣凡分。
下士闻之大笑，不笑不足为道，难为俗人论。
土塞命门了，去住管由君。
律应黄钟候，天地尚胚浑。
腾腾一气，家园平地一枝春。
下手依时急采，莫放中宫芽溢，害里却生恩。
火候精勤处，加减武和文。
定浮沈，明主客，别疏亲。
真铅留汞，造化合乾坤。
此是身中灵宝，谁信龙从火出，二八共成斤。
些子希夷法，只在弄精魂。
擒得铅归舍，进火莫教迟。
抽添沐浴，临炉一意且防危。
只为婴儿未壮，全藉黄婆养育，丁老共扶持。
火力频加减，外药亦如之。
汞生芽，铅作祖，土刀圭。
火生于木，炎盛汞还飞。
要得水银真死，须待阴浮阳伏，杂类降灰池。
用铅终不用，古语岂吾欺。
要蹑天仙步，金丹是法身。
不知谓气，须还识后自然真。
大道从花孕子，点出个中阴魄，乌兔合阳魂。
北斗随罡转，天地正氤氲。
采依时，炼依法，莫辞勤。
立跻圣域，从此脱沈沦。
夜气正当过半，龙虎自然蛰动，势欲撼乾坤。
片饷工夫耳，庄算八千春。
神气精三药，举世没人知。
气随精化，镇常神逐气无归。
心地不明天巧。
业识更缠地网，背却上天梯。
今古多豪杰，生死醉如泥。
树头珠，潭底日，显金机。
两般识破，性命更何疑。
活捉金精入木，炼就当初真一，方表丈夫儿。
信取玄中趣，端的世间稀。
闻道不嫌晚，悟了莫悠悠。
过时不炼，今生乌兔恐难留。
些子乾坤简易，不问在朝居市，达者尽堪修。
火候无斤两，大药本非遥。
守旁门，囚冷屋，望升超。
迷迷相授，生死不相饶。
未识先天一气，孰辨五行生克，不向眼前求。
试道工夫易，福薄又难消。
我有一竿竹，偏会取根源。
从来汲水桔槔，直挈上西天。
不许常人著手，管定竿头先折，提桶落寒泉。
拨得机关转，北斗向南看。
仗回风，乘偃月，勿波澜。
麻姑此日，西北见张骞。
选佛妙高峰顶，饮罢醍醐似醉，独坐玩婵娟。
水湛月明处，太极更无前。
面目本来是道，阴阳造化成丹。
骑牛寻犊不知原。
真是三家村汉。
古圣立言设象，后人得象忘言。
且如乾画必三川。
舍此如何烹炼。
太一画前是道，全凭龙虎成丹。
九还七返保长年。
好个逍遥闲汉。
日诣金门玉殿，青衣引赞无言。
回风混合万神安。
功向虚无中炼。
举世沈迷大道，傍门小法求丹。
咽津纳气等成仙。
真个无知痴汉。
何异雄鸡抱卵，梦同哑子交言。
阴阳非类隔天渊。
总是盲修瞎炼。
不死谷神妙道，杳冥中有还丹。
坤牛乾马运无边。
却是修行真汉。
脱去名缰利锁，金童玉女传言。
工夫片饷彻玄关。
水火从教法炼。
大隐居尘奉道，衰颜能返朱丹。
要须有主种三田。
方免驱驰淮汉。
天下江山第一，昆仑景胜何言。
希夷妙处集真仙。
默默重帘修炼。
万里担簦访道，要知一点灵丹。
日乌月兔在朝元。
岂在迢迢云汉。
罔象求珠易得，离明契后难言。
五金八石是虚传。
争似阳修阴炼。
达磨西来说道，十年面壁安丹。
争知水火不交煎。
因果谩成罗汉。
仰箭射空力尽，依然坠地何言。
虚空拶破强参禅。
肯把金丹烧炼。
几载鸡窗求道，费他兔楮铅丹。
经书子史尽蹄筌。
鹿走徒嗟秦汉。
百代兴亡瞬息，徒留纸上陈言。
谁知太始道常存。
乌兔仙家修炼。
行处青牛引道，飞来鹤顶呈丹。
谈玄玉局在西川。
此日方当龙汉。
千载寂寥吾道，可怜平叔多言。
画蛇添足悟真篇。
付与谁人修炼。
尽性之道。
愿方为世唾弃，曷能明子贡不传之旨。
荷来诚既切，竟以诞圣于北方壬癸之位，为水调一词以谢，并呈乡人赵抚干季清、周提干达道，幸反求之有余师矣三三乾妙画，佑圣诞弥辰。
北方壬癸，水生于坎产元精。
一数先天有象，元始化生相应，灵气属阳神。
寿永齐天地，万物尽回春。
说龟蛇，名黑杀，蕴深仁。
阴中阳长，要知害里却生恩。
此意宜参造化，正是金丹大道，不在咽精津。
富贵公方逼，肯问出人伦。
甘露醴泉天降，琼浆玉液仙方。
一壶馥郁喷天香。
麹蘖人间怎酿。
要使周天火候，不应错认风光。
浮沈清浊自斟量。
日醉蓬莱方丈。
万汇阳春吐秀，争如雀舌含英。
先天一气社前升。
啖出昆仑峰顶。
要得丁公煅炼，飞成宝屑窗尘。
蜜脾神用脱金形。
送与仙翁体认。
天上神仙路。
问谁能、超凡入圣，平虚交付。
三岛十洲无限景，稳驾鸾舆鹤驭。
更驯伏、木龙金虎。
造化小儿真剧戏，炼阳精、要戴乾为父。
须定力，似愚鲁。
三旬一遇交乌兔。
便丹成、天长地久，桑田变否。
四象五行攒簇处，全藉黄婆真土。
无私授、人多胡做。
堪叹红尘声利客，向花朝月夕寻妆妇。
应不解，乘槎去。
久视长生，登仙大道，思量无甚神通。
正心诚意，儒释道俱同。
虽是无为清净，依然要、八面玲珑。
朝朝见，日乌月兔，造化运西东。
黄婆能匹配，天机玄妙，朔会相逢。
正三旬一遇，消息无穷。
不待存心想肾，非关是、打坐谈空。
君知否，灵明宝藏，收在水晶宫。
红玉阶前，问何事、翩然引去。
湖海上、一汀鸥鹭，半帆烟雨。
报国无门空自怨，济时有策从谁吐。
过垂虹亭下系扁舟，鲈堪煮。
拼一醉，留君住。
歌一曲，送君路。
遍江南江北，欲归何处。
世事悠悠浑未了，年光冉冉今如许。
试举头、一笑问青天，天无语。
露驿星程，又还控、西风征辔。
原自有、孔璋书檄，元龙豪气。
蜀道尚惊鼙鼓后，神州正在干戈里。
佐元戎、一柱稳擎天，襄之水。
功名事，山林计。
人易老，时难值。
看新丝一发，甚吾衰矣。
转首从游十五载，关心契阔三千里。
便秋空、边雁落江南，书来未。
十二年前，曾上到、绣春台顶。
双脚健、不烦筇杖，透岩穿岭。
老去渐消狂气习，重来依旧佳风景。
想牧之、千载尚神游，空山冷。
山之下，江流永。
江之外，淮山暝。
望中原何处，虎狼犹梗。
句蠡规模非浅近，石苻事业真俄顷。
问古今、宇宙竟如何，无人省。
万里西风，吹我上、滕王高阁。
正槛外、楚山云涨，楚江涛作。
何处征帆木末去，有时野鸟沙边落。
近帘钩、暮雨掩空来，今犹昨。
秋渐紧，添离索。
天正远，伤飘泊。
叹十年心事，休休莫莫。
岁月无多人易老，乾坤虽大愁难著。
向黄昏、断送客魂消，城头角。
柳带榆钱，又还过、清明寒食。
天一笑、满园罗绮，满城箫笛。
花树得晴红欲染，远山过雨青如滴。
问江南、池馆有谁来，江南客。
乌衣巷，今犹昔。
乌衣事，今难觅。
但年年燕子，晚烟斜日。
抖擞一春尘土债，悲凉万古英雄迹。
且芳尊、随分趁芳时，休虚掷。
岳后湘灵，曾孕个、擎天人物。
临古岘、纶巾羽扇，笑驱胡羯。
护塞十年高叔子，出师一表侪诸葛。
有孤忠、分付与佳儿，真衣钵。
刘家骥，驰空阔。
薛家凤，飞横绝。
比君家兄弟，可能豪杰。
草木声名如电扫，毡裘心胆闻风折。
待安排、江汉一篇诗，归来说。
岁岁登高，算难得、今年美景。
尽敛却、雨霾风障，雾沈云暝。
远岫四呈青欲滴，长空一抹明于镜。
更天教、老子放眉头，边烽静。
数本菊，香能劲。
数朵桂，香尤胜。
向尊前一笑，几多清兴。
安得便如彭泽去，不妨且作山翁酩。
尽古今、成败共兴亡，都休省。
乍雨还晴，正轻暖轻寒帘幕。
时怅望、故人烟水，鹭翻鸥落。
老去可堪离恨结，新来转觉吟情薄。
况等闲、客里送年华，成挥霍。
天一顾，西南角。
人万里，风埃阔。
笑长卿归蜀，锦衣徒著。
不是等闲螳臂怒，也休刚道鸡声恶。
但千年、往事误平凉，今番莫。
痴霭顽阴，风扫尽、安排今夕。
便放出、一轮金镜，皎然虚碧。
照彻肺肝明似水，是中空洞无他物。
倚亭皋、搔首问天公，天应识。
人共景，都非昔。
君共我，俱成客。
且相逢一笑，笙歌箫笛。
老去可怜杯酒减，醉来谩把阑干拍。
便明朝、烟水挂征帆，还相忆。
客子愁来，闲信马、到涵空阁。
谁为我、敛云收雾，青天为幕。
八万顷湖如镜静，波神护断东南角。
望孤帆、杳杳度微茫，山邀却。
三塞外，纷狐貉。
三径里，悲猿鹤。
笑鸱夷老子，占他头著。
正使百年能几许，看来万事难描摸。
问吴王、池馆复何如，霜枫落。
试马东风，且来问、南枝消息。
正小墅、几株斜倚，数花轻拆。
自有山中幽态度，谁知世上真颜色。
叹君家、五岭我双溪，俱成客。
长塞管，孤城笛。
天未晓，人犹寂。
有几多心事，露清月白。
好把寒英都放了，莫教春讯能占得。
问竹篱、茅舍景如何，惟渠识。
借问如何，春能好、客怀偏恶。
消遣底、闲言闲语，近都慵作。
岁月从今休点检，江湖自古多流落。
倚危亭、目断野云边，孤舟泊。
人事改，人情薄。
退后步，争先著。
且开尊洗盏，为君斟酌。
拂拭凤凰池上景，凄凉猿鹤山中约。
更东阳、憔悴到腰围，浑如削。
在晋永和，癸丑暮春，初作兰亭会。
集众贤，临峻岭崇山，有茂林修竹流水。
畅幽情，纵无管弦丝竹，一觞一咏佳天气。
于宇宙之中，游心骋目，此娱信可乐只。
念人生相与放形骸。
或一室晤言襟抱开。
静躁虽殊，当其可欣，不知老至。
然倦复何之。
情随事改悲相系。
俯仰间遗迹，往往俱成陈矣。
况约境变迁，终期于尽，修龄短景都能几。
谩古换今移，时消物化，痛哉莫大生死。
每临文吊往一兴嗟。
亦自悼不能喻于怀。
算彭殇、妄虚均尔。
今之视昔如契，后视今犹昔。
故聊叙录时人所述，慨想世殊事异。
后之来者览斯文，将悠然、有感于此。
铁瓮古形势，相对立金焦。
长江万里东注，晓吹卷惊涛。
天际孤云来去，水际孤帆上下，天共水相邀。
远岫忽明晦，好景画难描。
混隋陈，分宋魏，战孙曹。
回头千载陈迹，痴绝倚亭皋。
惟有汀边鸥鹭，不管人间兴废，一抹度青霄。
安得身飞去，举手谢尘嚣。
皎月亦常有，今夜独娟娟。
浮云万里收尽，人在水晶奁。
矫首银河澄澈，搔首金风浩荡，毛发亦冷然。
宇宙能空阔，磨蚁正回旋。
倩渔翁，撑舴艋，柳阴边。
垂纶下饵，须臾钓得两三鲜。
唤客烹鱼酾酒，伴我高吟长啸，烂醉即佳眠。
何用骖鸾去，已是地行仙。
宛水才停棹，一舸又澄江。
岩花篱蕊开遍，时节正重阳。
唤起沙汀渔父，揽取一天秋色，无处不潇湘。
有酒时鲸吸，醉里是吾乡。
济时心，忧国志，问穹苍。
是非得失，成败何用苦论量。
年事飞乌奔兔，世事崩崖惊浪，此别意茫茫。
但愿身强健，努力报君王。
才惜季方去，又更别元方。
惊心天上双凤，接翅下高冈。
万里瞿塘烟浪，一片昭亭云月，渺渺正相望。
夜雨连风壑，此意独凄凉。
杜鹃声，犹不住，搅离肠。
黄鸡白酒，吾亦归兴动江乡。
人事纷纷难料，世事悠悠难说，何处问穹苍。
肯落儿曹泪，一笑付沧浪。
勋业竟何许，日日倚危楼。
天风吹动襟袖，身世一轻鸥。
山际云收云合，沙际舟来舟去，野意已先秋。
很石痴顽甚，不省古今愁。
郗兵强，韩舰整，说徐州。
但怜吾衰久矣，此事恐悠悠。
欲破诸公磊块，且倩一杯浇酹，休要问更筹。
星斗阑干角，手摘莫惊不。
第一江山，无边境界，压四百州。
正天低云冻，山寒木落，萧条楚塞，寂寞吴舟。
白鸟孤飞，暮鸦群注，烟霭微茫锁戍楼。
凭阑久，问匈奴未灭，底事菟裘。
回头，祖敬何刘。
曾解把功名谈笑收。
算当时多少，英雄气概，到今惟有，废垅荒丘。
梦里光阴，眼前风景，一片今愁共古愁。
人间事，尽悠悠且且，莫莫休休。
扑尽征衫气。
小夷犹、尊罍杖履，踏开花事。
邂逅山翁行乐处，何似乌衣旧里。
叹芳草、舞台歌地。
百岁光阴如梦断，算古今、兴废都如此。
何用洒，儿曹泪。
江南自有渔樵队。
想家山、猿愁鹤怨，问人归未。
寄语寒梅休放尽，留取三花两蕊。
待老子、领些春意。
皎皎风流心自许，尽何妨、瘦影横斜水。
烦翠羽，伴醒醉。
又是春残去。
倚东风、寒云淡日，堕红飘絮。
燕社鸿秋人不问，尽管吴笙越鼓。
但短发、星星无数。
万事惟消彭泽醉，也何妨、袖卷长沙舞。
身与世，只如许。
阑干拍手闲情绪。
便明朝、苍鸥白鹭，北山南浦。
笑指午桥桥畔路，帘幕深深院宇。
尚趁得、柳烟花雾。
我亦故山猿鹤怨，问何时、归棹双溪渚。
歌一曲，恨千缕。
烟树瓜洲岸。
望旌旗、猎猎摇空，故人天远。
不似沙鸥飞得渡，直到雕鞍侧畔。
但徙倚、危阑目断。
自古钟情须我辈，况人间、万事思量遍。
涛似雪，风如箭。
扬州十里朱帘卷。
想桃根桃叶，依稀旧家庭院。
谁把青红吹到眼，知有醉翁局段。
便回首、舟移帆转。
渺渺江波愁未了，正淮山、日幕云撩乱。
阁酒盏，倚歌扇。
笑口开能几。
把年年、芳情冶思，总抛闲里。
桃杏枝头春才半，寒食清明又是。
但岁月、飙飞川逝。
回首秦楼双燕语，到如今、目断斜阳外。
将往事，试重记。
香罗尚有相思泪。
算人生、新愁易积，旧欢难继。
水上流红无觅处，还隔关山万里。
但赢得、新来憔悴。
昨夜东风颠狂后，想余芳、尽是飘零底。
词写就，倩谁寄。
漠漠春阴，疏疏春雨，鹁鸠唤起春眠。
小园人静，独自倚秋千。
又见飘红堕雪，芳径里、都是花钿。
年年事，闲愁闲闷，挂在绿杨边。
寻思，都遍了，功名竹帛，富贵貂蝉。
但身为利锁，心被名牵。
争似依山傍水，数椽外、二顷良田。
无萦绊，炊粳酿秫，长是好花天。
春水溶溶，春山漠漠，淡烟浅罩轻笼。
危楼阑槛，掠面小东风。
又是飞花落絮，芳草暗、万绿成丛。
闲徙倚，百年人事，都在画船中。
故园，无恙否，一溪翠竹，两径苍松。
更有鱼堪钓，有秫堪舂。
底事尘驱物役，空回首、社燕秋鸿。
功名已，萧骚短鬓，分付与青铜。
红尘飞骑，报元戎小队，踏青南陌。
雪浪堆边呼晓渡，吴楚半江分坼。
岁月惊心，风埃眯目，相对头俱白。
杨花撩乱，可怜如此春色。
谁道燕燕莺莺，多情犹自，认得年时客。
重唱江南肠断句，为我满倾云液。
画鼓舟移，金鞍人远，一饷烟波隔。
斜阳冉冉，依然无限惨恻。
晓来窗外，正南枝初放，两花三蕊。
千古春风头上立，羞退秾桃繁李。
姑射神游，寿阳妆褪，色界尘都洗。
竹扉松户，平生所寄聊耳。
堪笑强说和羹，此君心事，指高山流水。
陇驿凄凉，却怕被、哀角城头吹起。
此处关情，为他凝伫，淡月清霜里。
巡檐何事，岁寒相誓而已。
任渠侬、造物自儿嬉。
安能止吾归。
有秋来竹径，春时花坞，夏里荷漪。
何事东涂西抹，空遣鬓毛稀，矫首看鸿鹄，远举高飞。
点检人间今古，部谁为赢局，底是输棋。
谩区区成败，蚁阵与蜗围。
便掀天卷地勋业，怕山中、拍手笑希夷。
如何是，一尊相属，万事休知。
记高冈、两凤揽朝晖，翩翻万里来。
向槐厅深处，松厅紧里，却立徘徊。
一舸风帆烟浪，拟竖锦江桅。
聊为玄晖老，共拂尘埃。
我亦归来岩壑，正不妨散诞，笑口频开。
算人间成败，何用苦惊猜。
便江南、求田问舍，把岁寒、三友一圈栽。
今宵酒，只消鲸吸，不要论杯。
小楼向晚，正柳锁、一城烟雨。
记十里吴山，绣帘朱户，曾学宫词内舞。
浪逐东风无人管，但脉脉、岁移年度。
嗟往事未尘，新愁还织，怎堪重诉。
凝伫。
问春何事，飞红飘絮。
纵杜曲秦川，旧家都在，谁寄音书说与。
野草凄迷，暮云深黯，浑自替人无绪。
珠泪滴，应把寸肠万结，夜帷深处。
彩桡芳苑。
嗟东风梦断，燕残莺懒。
谩记得、标格精神，正云涨暮天，雨荒闲馆。
嫩绿殷红，但回首、一川波暖。
想娇情慧态，倚褪淡妆，画楼帘卷。
吴歌数声冉冉。
料移商变羽，人共天远。
须信道、飞絮游丝，尽春去春来，景色偷换。
扫罢蛮笺，难寄我、浓愁深怨。
且如今，问龟问卜，望伊意转。
楼观齐云，正霜明天净，一雁高飞。
江南倦客徙倚，目断双溪。
凭阑自语，算从来、总是儿痴。
青镜里，数丝点鬓，问渠何事忘归。
幸有三椽茅屋，更小园随分，秋实春菲。
几多清风皎月，美景良时。
陶贤乐圣，尽由他、歧路危机。
须信道，功名富贵，大都磨蚁醯鸡。
碧云开，红日丽，宫柳碎繁影。
犹记朝回，马兀梦频醒。
天教一舸江湖，数椽涧壑，渐摆脱、世间尘境。
已深省。
添买竹坞千畦，荷漪两三顷。
鹤引禽伸，日月峤壶永。
不须瓮里思量，隙中驰骛，也莫管、玉关风景。
雾霏霏，云漠漠，新绿涨幽浦。
梦里家山，春透一犁雨。
伤心塞雁回来，问人归未，怎知道、蜗名留住。
镜中觑。
近年短发难簪，丝丝不禁数。
蕙帐尘侵，凄切共谁语。
被他轻暖轻寒，将人憔悴，正闷里、梅花残去。
旋安排，新捻合，莺谷共烟浦。
好处偏慳，一向风和雨。
今朝捱得晴明，拖条藜杖，一齐把、春光黏住。
且闲觑。
水边行过幽亭，修竹净堪数。
百舌楼罗，渐次般言语。
从今排日追游，留连光景，但管取、笼灯归去。
满园林、瘦红肥绿，休休春事无几。
杜鹃唤起三更梦，窗外露澄风细。
浑不寐。
但目看、一帘夜月移花未。
推衾自起。
念岁月如流，容颜不驻，镜里留无计。
人间事。
休说贱贫富贵。
天公长把人戏。
萧裴曹郭今何在，空有旧闻千纸。
君谩试。
数青史荣名，到底三无二。
浮生似寄。
争似得江湖，烟蓑雨笠，不被蜗蝇系。
良辰佳节。
问底事，十番九番为客。
景物春妍，莺花日闹，自是情怀今别。
只有思归魂梦，却怕杜鹃啼歇。
消凝处，正丝扬冉冉，寸肠千折。
谩说。
临曲水，修竹茂林，人境成双绝。
俯仰俱陈，彭殇等幻，何计世殊时隔。
倚楼碧云日暮，漠漠远山千叠。
沈醉好，又城头画角，一声声咽。
水晶宫里。
有客闲游戏。
溪漾绿，山横翠。
柳纾阴不断，荷递香能细。
撑小艇，受风多处披襟睡。
回首看朝市。
名利人方醉。
蜗角上，争荣悴。
大都由命分，枉了劳心计。
归去也，白云一片秋空外。
挨晴拶暖，载酒呼朋，夷犹东圃西园。
绿萼枝头，两三初破轻寒。
平生自甘寂寞，占冷妆、不为人妍。
林逋去，问影疏香暗，谁赋其间。
空想故山奇事，正烟横岭曲，月浸溪湾。
杏错桃讹，那时青子都圆。
惟饶梦窗知处，对翠禽、依约神仙。
休引角，怕征人、泪落塞边。
黄昏先自无情绪。
更几阵、风和雨。
闲把楼头更点数。
挑残灯烬，装成香缕。
此际凭谁诉。
新词旧曲歌还住。
欲说相思渺无处。
围定寒炉人不语。
暗蛩啾唧，征鸿嘹唳，憔悴都如许。
人生南北如歧路。
惆怅方回断肠句。
四野碧云秋日暮。
苇汀芦岸，落霞残照，时有鸥来去。
一杯渺渺怀今古。
万事悠悠付寒暑。
青箬绿蓑便野处。
有山堪采，有溪堪钓，归计聊如许。
家园十亩屋头边。
正春妍，酿花天。
杨柳多情，拂拂带轻烟。
别馆闲亭随分有，时策杖，小盘旋。
采山钓水美而鲜。
饮中仙，醉中禅。
闲处光阴，赢得日高眠。
一品高官人道好，多少事，碎心田。
去日春山淡翠眉。
到家恰好整寒衣。
人归玉垒天应惜，舟过松江月半垂。
千万绪，两三卮。
送君不忍与君违。
书来频寄西边讯，是我江南肠断时。
池水凝新碧，阑花驻老红。
有人独立画桥东。
手把一枝杨柳、系春风。
鹊绊游丝坠，蜂拈落蕊空。
秋千庭院小帘栊。
多少闲情闲绪、雨声中。
红药将残，绿荷初展。
森森竹里闲庭院。
一炉香烬一瓯茶，隔墙听得黄鹂啭。
陌上春归，水边人远。
尽将前事思量遍。
流光冉冉为谁忙，小桥伫立斜阳晚。
白鹭立孤汀。
行人长短亭。
正垂杨、芳草青青。
岁月尽抛尘土里，又隔日、是清明。
日暮碧云生。
魂伤老泪横。
算浮生、较甚浮名。
万事不禁双鬓改，谁念我、此时情。
庭垂箔。
数点杨花飞落。
倚遍阑干人寂寞。
闲铺棋一角。
客里春寒偏觉。
睡起春衫偏薄。
想得故山猿共鹤。
笑人身计错。
柳初眠，花正好。
又被雨催风恼。
红满地，绿垂堤。
杜鹃和恨啼。
对残春，消永昼。
乍暖乍寒时候。
人独自，倚危楼。
夕阳多少愁。
天涯芳草迷征路。
还又是、匆匆春去。
乌兔里光阴，莺燕边情绪。
云梢雾末，溪桥野渡，尽是春愁落处。
把酒劝斜阳，小向花间驻。
春事到西湖，处处梅花笑。
抖擞长安车马尘，眼底青山好。
身世两悠悠，岁月闲中老。
极目烟波万顷愁，此意谁知道。
娇滴滴。
婵娟影里曾横笛。
曾横笛。
一声肠断，一番愁织。
隔墙频听无消息。
龙吟海底难重觅。
难重觅。
梅花残了，杏花消得。
要相逢，恰相逢。
画舫朱帘脉脉中。
霎时烟霭重。
怨东风，笑东风。
落花飞絮两无踪。
分付与眉峰。
燕高飞，燕低飞。
正是黄梅青杏时，榴花开数枝。
梦归期。
数归期。
相见画楼天四垂。
有人攒黛眉。
上帘钩，下帘钩。
夜半天街灯火收。
有人曾倚楼。
思悠悠，恨悠悠。
只有西湖明月秋。
知人如许悠。
衬步花茵，穿帘柳絮，堆地榆钱。
乍暖仍寒，欲晴还雨，春事都圆。
午窗睡起厌厌。
屋角外、初啼杜鹃。
百种凄凉，几般烦恼，没个人怜。
断续残虹，翩飞去鸟，别岸孤村。
傍水楼台，满城钟鼓，又是黄昏。
悠悠岁月如奔。
正目断、边尘塞云。
两鬓秋风，百年人事，无限消魂。
几回相见见还休。
说著泪双流。
又听画角鸣咽，都和作、一团愁。
云似絮，月如钩。
忆凭楼。
蕙兰情性，梅竹精神，长在心头。
云收雾辟，万里天空碧。
舟过蛾眉亭下，景似旧、人非昔。
年事如梭掷。
世事如棋弈。
抚掌扣舷一笑，今古恨、问谁得。
野树梅花香似扑。
小径穿幽，乐意天然足。
回首人间名利局。
大都一觉黄粱熟。
别墅谁家屏簇簇。
绮户疏窗，尚有藏春屋。
镜断钗分何处续。
伤心芳草庭前绿。
客枕梦回闻二鼓。
冷落青灯，点滴空阶雨。
一寸愁肠千万缕。
更听切切寒蛩语。
世事翻来还覆去。
造物儿嬉，自古无凭据。
利锁名缰空自苦。
星星鬓影今如许。
百舌搬春春已透。
长驿短亭芳草昼。
家山肠断欲归人，风宿留。
船津候。
一夜朱颜烦恼瘦。
不用寻思闲宇宙。
倦鸟入林云返岫。
小园自有四时花，铺锦绣。
钟醇酎。
尽胜累累悬印绶。
插遍门前杨柳。
又是清明时候。
岁月不饶人，鬓影星星知否。
知否。
知否。
且尽一杯春酒。
江上绿杨芳草，想见故园春好。
一树海棠花，昨夜梦魂飞绕。
惊晓。
惊晓。
窗外一声啼鸟。
楼外残阳将暮。
江上孤帆何处。
搔首立东风，又是少年情绪。
凝伫。
凝伫。
一抹淡烟轻雾。
枝上蝶纷蜂闹。
几树杏花残了。
幽鸟亦多情，片片衔归芳草。
休扫。
休扫。
管甚落英还好。
镇日春阴漠漠。
新燕乍穿帘幕。
睡起不胜情，闲拾瑞香花萼。
寂寞。
寂寞。
没个人人如昨。
庭院深深春寂。
还是他乡寒食。
闲利与闲名，谩把光阴虚掷。
虚掷。
虚掷。
知道几时归得。
闲向园林点检。
又见小桃开遍。
切莫便飘零，且为春光留恋。
留恋。
留恋。
待我持杯深劝。
一饷园林绿就。
柳外莺声初透。
轻暖与轻寒，又是牡丹花候。
花候。
花候。
岁岁年年人瘦。
雨过远山如洗。
云散落霞如绮。
嫩绿与残红，又是一般春意。
春意。
春意。
只怕杜鹃催里。
家山好，好是夏初时。
习习薰风回竹院，疏疏细雨洒荷漪。
万绿结成帷。
呼社友，长日共追随。
沦茗空时还酌酒，投壶罢了却围棋，多少得便宜。
家山好，好处是秋来。
绿橘黄橙随市有，岩花篱菊逐时开。
管领付尊罍。
新筑就，别馆共闲台。
摇手出离名利窟，掉头摆脱簿书堆。
只在念头灰。
家山好，好处是三冬。
梨栗甘鲜输地客，鲂鳊肥美献溪翁。
醉滴小槽红。
识破了，不用计穷通。
下泽车安如驷马，市门卒稳似王公。
一笑等鸡虫。
家山好，结屋在山椒。
无事琴书为伴侣，有时风月可招邀。
安乐更相饶。
伸脚睡，一枕日头高。
不怕两衙催判事，那愁五鼓趣趋朝，此福要人消。
家山好，底事尚忘归。
但我辞荣还避辱，从渠把是却成非。
跳出世关机。
将五十，老相已相催。
争得气来有甚底，更加官后亦何为。
奉劝莫痴迷。
家山好，负郭有田园。
蚕可充衣天赐予，耕能足食地周旋。
骨肉尽团圆。
旋五福，岁岁乐丰年。
自养鸡豚烹腊里，新抽韭荠荐春前。
活计不须添。
家山好，有底尚萦牵。
马后乐听余十载，眼前赤看也多年。
滋味只如然。
身外事，不用强探拈。
自古几番成与败，从来百种丑和妍。
细算不由贤。
家山好，好处是安居。
无事不须干郡县，有余但管济乡闾。
及早了王租。
随日力，也著几般书。
静里精神偏爽快，闲中光景越舒徐。
腊月尽工夫。
家山好，百事尽如如。
渴饮饥餐都属我，倒横直立总由渠。
更不要贪图。
三径里，恰好小茅庐。
种竹梅松为老伴，养龟猿鹤助清娱。
扣户有樵渔。
家山好，不是撰虚名。
世上盛衰常倚伏，天家日月也亏盈。
退步是前程。
且恁地，卷索了收绳。
六宇五胡生口面，三言两语费颜情。
赢得鬓星星。
家山好，凡事看来轻。
一壑尽由侬饾饤，三才不欠你称停。
有耳莫闲听。
静地里，点检这平生。
著甚来由为皎皎，好无巴鼻弄醒醒。
背后有人憎。
家在敬亭东。
老桧苍枫。
浮生何必寄萍蓬。
得似满庭芳一曲，美酒千钟。
万事转头空。
聚散匆匆。
片帆称挂晓来风。
别后平安真信息，付与飞鸿。
长记去年时。
雪满征衣。
佳人携手画楼西。
今日关山千里外，此恨谁知。
想见绿窗低。
依旧空闺。
惜春还是惜花飞。
纵有游蜂偷得去，争似帘帷。
溪上秋来晚更宜。
夕阳西下处，碧云堆。
谁家舟子采莲归。
双白鹭，惊起背人飞。
烟水渐凄迷。
渔灯三数点，乍明时。
西风一阵白苹湄。
凝伫久，心事有谁知。
小雨霏微如线。
人在暮秋庭院。
衣袂带轻寒。
睡初残。
脉脉此情何限。
惆怅光阴偷换。
身世两沈浮。
泪空流。
去岁牡丹时。
几遍西湖把酒卮。
一种姚黄偏韵雅，相宜。
薄薄梳妆淡淡眉。
回首绿杨堤。
依旧黄鹂紫燕飞。
人在天涯春在眼，凄迷。
不比巫山尚有期。
美人一舸横秋水。
冉冉烟波里。
绿杨也解织离愁。
故向东风摇曳、不能休。
是非得失都休计。
只有抽身是。
橙黄蟹熟正当时。
想见双溪风月、待人归。
谁家白面郎，画舫朱帘挂。
十二列金钗，一局文楸罢。
歌舞不知休，醉倒荷花下。
归棹踏烟波，灯火芜城夜。
惨惨凄凄秋渐紧，风雨更潇潇。
强把炉薰寄寂寥。
无语立亭皋。
客路十年成底事，水国更停桡。
苍鸟横飞过野桥。
人不似、汝逍遥。
小亭山半枕。
又一番园林，春事整整。
微阴护轻冷。
早蜂狂蝶浪，褪黄消粉。
阑干日永。
数花飞、残崖断井。
仗何人、说与东风，莫把老红吹尽。
休省。
烟江云嶂，楚尾吴头，自来多景。
愁高怅远。
身世事，但难准。
况禁他，东兔西乌相逐，古古今今不问。
算鸱夷、办却扁舟，个中杀稳。
每怀天下士，要与共艰危。
谁知暗里摸索，得此世间奇。
却笑当年坡老，过眼翻迷五色，遇合古难之。
访我鸳湖上，真足慰心期。
醉谈兵，愁论世，夜阑时。
自怜磊块，近来鬓底两三丝。
目送云帆西去，肠断风尘北起，老泪欲垂垂。
骐骥思长坂，好鸟择高枝。
十年三过苏台路。
还又是、匆匆去。
迅景流光容易度。
鹭洲鸥渚，苇汀芦岸，总是消魂处。
苍烟欲合斜阳暮。
付与愁人砌愁句。
为问新愁愁底许。
酒边成醉，醉边成梦，梦断前山雨。
有客抱幽独，高立万人头。
东湖千顷烟雨，占断几春秋。
自有茂林修竹，不用买花沽酒，此乐若为酬。
秋到天空阔，浩气与云浮。
叹吾曹，缘五斗，尚迟留。
练江亭下，长忆闲了钓鱼舟。
矧更飘摇身世，又更奔腾岁月，辛苦复何求。
咫尺桃源隔，他日拟重游。
玛璃冈头，左酾酒、右持螯食。
怀旧处，磨东冶剑，弄清溪笛。
望里尚嫌山是障，醉中要卷江无滴。
这一堆、心事总成灰，苍波客。
叹俯仰，成今昔。
愁易揽，欢难觅。
正平芜远树，落霞残日。
自笑频招猿鹤怨，相期早混渔樵迹。
把是非、得失与荣枯，虚空掷。
晚风微动，净扫天际，云裾霞绮。
将海外、银蟾推上，相映华灯辉万砌。
看舞队、向梅梢然昼，丹焰玲珑玉蕊。
渐陆地、金莲吐遍，恰似楼台临水。
老子欢意随人意。
引红裙、钗宝钿翠。
穿夜市、珠筵玳席，多少吴讴联越吹。
绣幕卷、散缤纷香雾。
笼定团圆锦里。
认一点、星球挂也，士女桃源洞里。
闻说旧日京华，般百戏、灯棚如履。
待端门排宴，三五传宣禁侍。
愿乐事、这回重见，喜庆新开起。
瞻圣主、齐寿南山，势拱东南百二。
未是全衰暮。
但相思、昭亭数曲，水村烟墅。
只比儿儿额上寿，尚有时光如许。
况坎子、常交离午。
须信火龙能陆战，更驱他、水虎蟠沧浦。
昆仑顶，时飞度。
东皇蓦向昆仑遇。
道如今、金阶玉陛，待卿阔步。
犹恐荆人攀恋切，未放征帆高举。
怕公去、狐狸嗥舞。
江汉一时谁作者，想声声、赞祝明良聚。
天下久，望霖雨。
拍手阑干外。
想回头、人非物是，不知何世。
万事情知都是梦，聊复推迁梦里。
也幻出、云山烟水。
白白红红虽褪尽，尽倡条、浪蕊皆春意。
时可醉，醉扶起。
瀛洲旧说神仙地。
奈江南、猿啼鹤唳，怨怀如此。
三五阿婆涂抹遍，多少残樱剩李。
又过雨、亭皋初霁。
惭愧故人相问讯，但一回、一见苍颜耳。
谁念我，鹪鹩志。
宇宙原无外。
问当年、渠缘底事，强逃人世。
争心刘郎栽种后，长恁玄都观里。
何用羡、武陵溪水。
一见桃花还一笑，领春工、千古无穷意。
儿女恨，且收起。
洞中空阔多闲地。
但人闲、羊肠九折，未能如此。
我已衰翁君渐老，那复颠张醉李。
看翻覆、雨阴风霁。
捱得清和时候了，舣扁舟、只待归来耳。
惟处静，解吾志。
碧沼横梅屋。
水平堤、双双翠羽，引雏偷浴。
倚户无人深院静，犹忆棋敲嫩玉。
还又是、朱樱初熟。
手绾提炉香一炷，黯消魂、伫立阑干曲。
闲转步，数修竹。
新来有个眉峰蹙。
自王姚、后魏都褪，只成愁独。
凤带鸾钗宫样巧，争奈腰圈倦束。
谩困倚、云鬟堆绿。
淡月帘栊黄昏后，把灯花、印约休轻触。
花烬落，泪珠簌。
宝扇驱纤暑。
又凄凉、蒲觞菰黍，异乡重午。
巧索从来无人系，惟对榴花自语。
也何用、讴秦舞楚。
生愧孟尝搀一日，叹三千、客汗挥成雨。
如伯始。
谩台傅。
循环浩劫无终古。
但坤牛、乾马抽换，是长生谱。
安得笺天天便许，归炼金翁木父。
问海运、争如穴处。
一笑流行还坎止，算陈陈、往事俱灰土。
南墅鹤，相思主。
田文、胡广皆生于五日。
闻尧章死西湖，尝助诸丈为殡之，今又不知几年矣。
自昭忽录示尧章暗香、疏影二词，因信手酬酢，并赓潘德久之诗云。
晓霜一色。
正恁时陇上，征人横笛。
驿使不来，借问孤芳为谁折。
休说和羹未晚，都付与、逋仙吟笔。
算只是，野店疏篱，樵子共争席。
寒圃，众籁寂。
想暗里度香，万斛堆积。
恼他鼻观，巡索还无最堪忆。
萼绿堂前一笑，封老干、苔青莓碧。
春漏也，应念我、要归未得。
雪来比色。
对澹然一笑，休喧笙笛。
莫怪广平，铁石心肠为伊折。
偏是三花两蕊，消万古、才人骚笔。
尚记得，醉卧东园，天幕地为席。
回首，往事寂。
正雨暗雾昏，万种愁积。
锦江路悄，媒聘音沈两空忆。
终是茅檐竹户，难指望、凌烟金碧。
憔悴了、羌管里，怨谁始得。
千门委玉。
是个人富贵，才隔今宿。
冒栋摧檐，都未商量，呼童且伴庭竹。
千蹊万径行踪灭，渺不认、溪南溪北。
问白鸥，此际谁来，短艇钓鱼翁独。
偏爱山茶雪里，放红艳数朵，衣素裳绿。
兽炭金炉，羔酒金钟，正好笙歌华屋。
敲冰煮茗风流衬，念不到、有人洄曲。
但老农、欢笑相呼，麦被喜添全幅。
十洲三岛蓬壶，是花锦、一团装就。
轻车细辇，绮罗香里，放光如昼。
朱户笙箫，画楼帘幕，有人回首。
想金莲灿烂，星球缥缈，那风景、年时旧。
应念白头太守。
怎红旗、六街穿透。
铺排玳席，追陪珠履，且酾春酎，楚舞秦讴，半慵莺舌，叠翻鸳袖。
把千门喜色，万家和气，祝君王寿。
和气熏来，这般光景，管无风雨。
画栋朱甍，锦坊绣巷，娘子将嫫母。
星球高挂，灯楼趱出，良夜正消增五。
遨头事，牙旗铁马，且还那时鄞府。
甘泉见说，捷书频奏，渐次不烦颦鼓。
双凤云间，六鳌海上，祝赞齐手舞。
三呼声里，君王万寿，岁岁传柑笑语。
便都把，升平旧曲，腔儿旋补。
天上人间，这般光景，管无风雨。
绣户珠帘，锦坊花巷，戏队将嫫母。
月扇团圆，星球灿烂，路遍市三街五。
升平事，牙旗铁马，且还旧家藩府。
三陲见说，凯歌频奏，渐次不烦鼙鼓。
双凤云间，六鳌尘外，想见都人欢舞。
火城春近，金莲地币，消夜果边曾语。
如今但，梅花纸帐，睡魔欠补。
元宵宰执赐消夜果。
祝告天公，放灯时节，且收今雨。
万户千门，六街三闹，绽水晶云母。
香车宝马，珠帘翠幕，不怕禁更敲五。
霓裳曲，惊回好梦，误游紫宫朱府。
沈思旧日京华，风景逗晓，犹听戏鼓。
分镜圆时，断钗合处，倩笑歌与舞。
如今闲院，峰残蛾褪，消夜果边自语。
亏人日煞，梅花纸帐，权将睡补。
扇荷偷换羽葆。
院宇人声窈。
独步亭皋下，阑干并、栖幽鸟。
新雨抽嫩草。
檐花闹，一片萍铺沼。
燕雏小。
书空底事，那堪手版持倒。
今来古往，几见北邙人晓。
乡号无何但日到。
休觉。
陶然身世尘表。
老圃无关锁，放客意中行。
颇欣天地开阔，烟钓与云耕。
荷长亭亭翠盖，竹长森森翠葆，景致闹装成。
几树榴药发，映水色偏明。
绮楼空，金屋静，恨难平。
鼓笙箫笛，谁怜冷落暗尘扃。
回首百年人事，转眼几番今古，日迈月俱征。
且尽一杯酒，退步是前程。
过了中秋后，今夜月方佳。
看来前夜圆满，才自阙些些。
扫尽乌云黑雾，放出青霄碧落，恰似我情怀。
把酒自斟酌，脱略到形骸。
问渠侬，分玉镜，断金钗。
少年心事，不知容易鬓边华。
千古天同此月，千古人同此兴，不是旋安排。
安得高飞去，长以月为家。
重九先三日，领客上危楼。
满城风雨都住，天亦相邀头。
右手持杯满泛，左手持螯大嚼，萸菊互相酬。
徙倚阑干角，一笑与云浮。
望平畴，千万顷，稻粱收。
江澄海晏无事。
赢得小迟留。
但恨流光抹电，假使年华七十，只有六番秋。
戏马台休问，破帽已飕飕。
天宇正高爽，更蹑最高楼。
长风为我驱驾，极目海山头。
不用牛山孟浩，不用齐山杜牧，人景自堪酬。
举酒酹空阔，汗漫与为游。
捻黄花，怜白首，恨难收。
颓龄使汝能制，何待更封留。
眼底朱甍画栋，往往人非物是，蟋蟀自鸣秋。
万里一搔首，无处著萧飕。
古希近也，是六十五翁生日。
恰就得端阳，艾人当户，朱笔书符大吉。
卦气周来从新起，怕白发、苍颜难必。
随见定性缘，餐饥眠困，喜无啾唧。
盈溢，书生做到，能高官秩。
况碌碌儿曹，望郎名郡，叨冒差除不一。
积世主恩，满家天禄，婚嫁近来将毕。
还自祝，愿早悬车时石家庄，始为收拾。
近时厌雨，喜午日、放开天日。
不用辟兵符，从今去也，管定千祥万吉。
已报甘泉新捷到，况更是、年丰堪必。
任景物换来，蛙鸣蝉噪，耳边口煎唧。
洋溢。
尽教愿乞，兵厨闲秩。
看恰好园池，随宜亭榭，人道瀛洲压一。
且恁浮沈，奈何衰悴，惟怕牧之名毕。
安得去，占却三神绝顶，瑞芝同拾。
芳景无多，又还是、乱红飞坠。
空怅望、昭亭深处，家山桃李。
柳眼药心都脱换，蜂须蝶翅难沾缀。
谩相携、一笑竞良辰，春醪美。
金兽爇，香风细。
金凤拍，歌云腻。
尽秦箫燕管，但逢场尔。
只恐思乡情味恶，怎禁寒食清明里。
问此翁、不止四宜休，翁归未。
聊把芳尊，殷勤劝、斜阳休坠。
吾老矣，难从仙客，采丹丘李。
且趁风光一百五，园林尚有残红缀。
更忉忉、百舌对般春，声能美。
鸾钗绊，游丝细。
鸳袖惹，香尘腻。
想吴姬越女，踏青才尔。
争似江南樗枥社，俚歌声拂行云里。
又枝头、梅子正酸时，莺知未。
楼观峥嵘，浑疑是、天风吹坠。
金屋窈，几时曾贮，粗桃凡李。
镜断钗分人去后，画阑文砌苍苔缀。
想当年、日日醉芳丛，侯鲭美。
春水涨，鳞鳞细。
春草暗，茸茸腻。
算流连光景，古犹今尔。
椿菌鸠鹏休较计，倚空一笑东风里。
喜知时、好雨夜来稠，秧青未。
问海棠花，谁留恋、未教飘坠。
真个好，一般标格，聘梅双李。
怯冷拟将苏幕护，怕惊莫把金铃缀。
望铜梁、玉垒正春深，花空美。
非粉饰，肌肤细。
非涂泽，胭脂腻。
恐人间天上，少其伦尔。
西子颦收初雨后，太真浴罢微暄里。
又明朝、杨柳插清明，鹃归未。
试问平生，几番见、中秋明月。
今老矣，一年紧似，一年时节。
底事层阴生障碍，不教玉界冰壶彻。
莫姮娥、嫌此白头翁，心肠别。
风动处，浮云揭。
云绽处，清光泄。
倩何人扫荡，大家澄澈。
且掉悲欢离合事，相逢只怕尊中竭。
放儿童、今夜上青霄，探蟾穴。
丹桂重开，向此际、十分香足。
最好处，云为莫护，雨为膏沐。
树杪层层如宝盖，枝头点点犹金粟。
算人间、天上更无花，风流独。
玉坛畔，仙娥簇。
玉梁上，仙翁掬。
叹吾今老矣，两难追逐。
休把淹留成感慨，时闲赏玩时闲福。
怕今宵、芳景便凋零，高烧烛。
岁岁重阳，何曾是、两般时景。
人自有、悲欢离合，晦明朝暝。
日月湖边来往艇，楼台水底参差影。
又何妨、时暂狎沧波，轻鸥并。
闲顿放，朱门静。
新结里，朱帘整。
尽百年人事，移场换境。
欲插黄花身已老，强倾绿醑心先醒。
羡游鱼、有钓不能收，钩空饼。
安晚堂前，梅开尽、都无留萼。
依旧是、铁心老子，故情堪托。
长恐寿阳脂粉污，肯教摩诘丹青摸。
纵沉香、为榭彩为园，难安著。
高节耸，清名邈。
繁李俗，粗桃恶。
但山矾行辈，可来参错。
六出不妨添羽翼，百花岂愿当头角。
尽暗香、疏影了平生，何其乐。
犹记长安，共攀折、琼林仙萼。
人已去，年年梅放，怨怀谁托。
和靖吟魂应未醒，补之画手何能摸。
更堪怜、老子此时来，愁难著。
云昼晚，烟宵邈。
春欲近，风偏恶。
早阑干片片，飘零相错。
邂逅聊拚花底醉，迟留莫管城头角。
且起居、魏卫国夫人，闻安乐。
问信江梅，渐推出、红苞绿萼。
堪爱处，平生怀抱，岁寒为托。
瘦骨皱皮犹老硬，孤标独韵难描摸。
怕东君、压住等春来，鞭先著。
止渴事，风烟邈。
和羹事，风波恶。
想翠禽啁哳，笑他都错。
争似花开颓醉玉，月天更引霜天角。
便一年、强作十年人，山中乐。
饤饾残花，也随分、红红白白。
缘底事，春才好处，又成轻别。
芳草凄迷归路远，子规更叫黄昏月。
倚阑干、触处是浓愁，凭谁说。
我不厌，尊箓挈。
君莫放，笙歌彻。
自河南丞相，有兹宾客。
一笑何曾千古换，半醺便觉乾坤窄。
怕转头、天际望归舟，江山隔。
回首家园，竹多屋、水还多竹。
那更是，千峰凝翠，一溪凝绿。
多谢故人相问讯，奚奴步步收珠玉。
叹暮林、飞鸟也知还，寻归宿。
遍历了，岳与牧。
享过了，官与禄。
算平生万事，尽无不足。
争奈乞身犹未可，只缘欠种清闲福。
想瞿硎、仙子亦相思，山之阝奥。
一般妙质，笑乐天、夸诧小蛮樊素。
万柄参差罗翠扇，全队西方靓女。
不假施朱，也非涂碧，所乐惟幽浦。
神仙姑射，算来合共游处。
一任冶妓秾姬，采莲歌里，尽是相思苦。
花气荷馨清入骨，长傍银河东注。
月澹风轻，雾晞烟细，忽洒霏微雨。
此时心事，美人泽畔停伫。
为嫌涂抹，向万红丛里，澹然凝素。
非粉非酥能样别，只是凌波仙女。
隋沼浓妆，汉池冶态，争心沧浪浦。
净鸥洁鹭，有时飞到佳处。
梦绕太华峰巅，与天一笑，不觉跻攀苦。
十丈藕船游汗漫，何惜浮生孤注。
午鼓惊回，依然尘世，扑簌疏窗雨。
起来寂寞，倚阑一饷愁伫。
白苹影里，向何人可话，平生心素。
月魄冰魂凝结就，犹薄湘妃洛女。
吴沼芙蓉，陈陂菡萏，散入玄珠浦。
采花蜂蝶，雾深都忘归去。
堪笑并蒂霞冠，双头酡脸，只为多情苦。
空遣隔江游冶子，撩乱心飞目注。
同出泥涂，独标玉质，不是曼陀雨。
风清露冷，有人长自迟伫。
山客野。
新把朝衔书写。
庆想江南樗枥下。
踏歌鸡黍社。
休问坤牛乾马。
大率人生且且。
聊唤玉人斟玉斝。
莫辞沈醉也。
庆赏元宵只愿晴。
天公每事秤能平。
管教檐溜便收声。
三市海巡那惜夜，九街社火亦争名。
权将歌酒作工程。
春岸春风荻已芽，推排春事到芦花。
只应推上鬓边华。
投老未归真左计，久阴得霁且舒怀。
红红白白有残葩。
海棠已绽牡丹芽，犹有东君向上花。
不须惆怅怨春华。
装缀园林新景物，推敲风月旧情怀。
也饶浪蕊与浮葩。
正好江乡笋蕨芽，他乡却看担头花。
只将蝶梦付南华。
万事纷纭都入幻，一杯邂逅且忘怀。
年年秋卉与春葩。
雨过池塘水长芽，放开晴日正宜花。
十洲三岛撰繁华。
水畔丽人唐客恨，山阴佳客晋人怀。
可怜云蕊与风葩。
宫额新涂一半黄。
蔷薇空自效颦忙。
澹然风韵道家妆。
可惜今宵无皓月，尚怜向晓有繁霜。
何妨手捻一枝香。
海棠亭午沾疏雨。
便一饷、胭脂尽吐。
老去惜花心，相对花无语。
羽书万里飞来处。
报扫荡、狐嗥兔舞。
濯锦古江头，飞景还如许。
嫩晴还更宜轻雨。
最好处、欲开未吐。
一点聘梅心，千古凭谁语。
脸霞晕锦娇人处。
肯浪逐、红围翠舞。
银烛莫高烧，春梦无多许。
苍龙夭矫停今雨。
正不待、云吞雾吐。
绝笑大夫松，今古闲言语。
清光冷艳侵人处。
漏月影、婆娑自舞。
拟作岁寒人，此愿天应许。
倚花傍月，花底歌声彻。
最好月筛花影，花月浸、香奇绝。
双溪秋月洁。
桂棹何时发。
客里明朝送客，多少事、且休说。
此花此月，一段风流彻。
更好参横斗转，更漏断、人声绝。
有谁秋共洁，篱菊相将发。
留取岁寒心事，待此际、向君说。
杯中吸月，桂树飞琼屑。
莫道胡床老子，怕风露、向凄冽。
回首云娥折，老大成痴绝。
且醉今宵光景，莫容易、向人说。
为花问月，谁把金瑰屑。
犹有残英剩蕊，秋向老、香逾冽。
且莫都攀折，有个人愁绝。
纵使姮娥念旧，星星鬓、如何说。
新词唱彻，字字珠玑屑。
更有张颠草圣，何止是、成双绝。
金粟如霏雪，扫地为芳席。
且令诸公一笑，怕明夜、无此月。
小山幽彻，遍地堆香雪。
只恐今宵入梦，梦到处、魂孤绝。
八公头已雪，淮南分半席。
莫道淹留何事，且长啸、对佳月。
梅花一簇，花上千枝烛。
照出靓妆恣态，看不足、咏不足。
便欲和花宿，却被官身局。
借问江南归未，今夜梦、难拘束。
秋凉佳月，扫尽轻衫热。
便欲乘风归去，冰玉界、琼林阙。
不须持寸铁，孤吟风措别。
且唱东坡水调，清露下、满襟雪。
举杯吸月，一洗烦襟热。
相见摩诃池上，星斗转、挂银阙。
金吾传漏铁，此时滋味别。
阶砌寒蛩声细，携手处、人如雪。
春空一鸟落云干，只遣客心酸。
芍药牡丹时候，午窗轻暖轻寒。
流光冉冉，清尊易倒，青镜难看。
谩道华堂深院，谁怜凤只鹓单。
可人想见倚庭干，嚼句有甘酸。
休问沈腰潘鬓，何妨岛瘦郊寒。
时光转眼，兔葵燕麦，又是看看。
谁念衰翁衰处，春衫晚际尤单。
杨花撩乱与云干，春事可悲酸。
况是雨荒院落，江南但有春寒。
莺残燕懒，蜂慵蝶褪，谩等闲看。
不是无情描貌，奚奴且放安单。
兰皋彻夜树旄干，战渴望梅酸。
想有歌姬半臂，更深自可鏖寒。
敲门寄曲，惊回蝶梦，旋篝灯看。
坛下已收降将，火牛不用田单。
衰翁老大脚犹轻，行到净凉亭。
近日方忧多雨，连朝且喜长晴。
谩寻欢笑，翠涛杯满，金缕歌清。
况有兰朋竹友，柳词贺句争鸣。
东风催客呼前渡，宿鸟投林暮。
欲归人送得归人。
万叠青山罗列、是愁城。
谁家台榭当年筑，芳草垂杨绿。
云深雾暗不须悲。
只缘盈虚消息、少人知。
冠儿遍簇，那时人道瘦。
玉斝琼卮劝君酒。
是清凉境界，露湿烟凝，香更重，非是沈檀合就。
四窗花满砌，争似家山，橙蟹将肥重回首。
花亦为君怜，草木禽鱼，相思处、莫如乡旧。
更西风、溪莼与江鲈，想别墅樵渔，费他侦候。
碧霄如水月如钲。
今宵知为我，特分明。
冰壶玉界两三星。
清露下，渐觉湿衣轻。
高树点流萤。
秋声还又动，客心惊。
吾家水月寄昭亭。
归去也，天岂太无情。
东风阑槛两三亭，游人步晚晴。
蜂回蝶转得能轻。
忽然春意生。
花未老，酒须倾。
劝君休独醒。
古来我辈最钟情，举头百舌声。
流芳只怕春无几。
拚夜饮、更才二。
不用追他欢乐事。
绮窗朱户，燕惧莺馆，多少人憔悴。
踏歌梦想江南市。
管春尽、扁舟放行李。
寒食休倾游子泪。
归去来兮，不如归去，铁定知今是。
岸舣扁舟，江南有个人归老。
簇新亭沼。
分付还他了。
凝伫晴空，一抹天边鸟。
嗟潦倒。
去多来少。
莫问钟昏晓。
每日困慵当午昼。
出来便解双眉皱。
一带朦胧烟雨岫。
山翁瘦。
林泉纵好他园囿。
一见此君如话旧，玉版老师呼唤候。
万立琅玕争劝酒，踌躇久。
清风收拾归怀袖。
绿野平泉，古来人事，空里飞花。
月榭风亭，荷漪藓石，说郑公家。
老梅傍水茶牙。
人那得、光阴似他。
万种思量，百年倒断，付与残霞。
好把元宵。
良辰美景，暮暮朝朝。
万盏华灯，一轮明月，燕管秦箫。
何人帕坠鲛绡。
有玉凤、金鸾绣雕。
目下欢娱，眼前烦恼，只在今宵。
捷书夜半甘泉去，报天骄膏斧。
摩空铜垒，闸流瞿滟，扫清云雾。
楼兰飞馘，焉耆授首，谩夸称前古。
须知开庆，太平千载，方从今数。
望月眼穿东，云幕千里。
有时推出赖他风。
恰似玉环犹未窦，得恁玲珑。
谁在华山峰，一半天中。
君逾五十我成翁。
未必明年如此夜，笑口难逢。
馨香饼饵，新鲜瓜果，乞巧千门万户。
到头人事控抟难，与拙底、无多来去。
痴儿妄想，夜看银汉，要待云车飞度。
谁知牛女已尊年，又那得、欢娱意绪。
不嫌天上云遮月。
雨来正是双绝。
雷公驱电母，尽收卷、十分袢热。
三更又报初秋了，少待他、西风凄冽。
灵司话头莫说。
且唱饮、刘郎一阕。
云头电掣如金索。
须臾天尽帏幕。
一凉恩到骨，正骤雨、盆倾檐角。
桃笙今夜难禁也，赖醉乡、情分非薄。
清梦何处托。
又只是、故园篱落。
单于系颈须长索。
捷书新上油幕。
尽沈边柝也，更底问、悲笳哀角。
衰翁七十迎头了，先自来、声利都薄。
归计犹未托。
又一叶、西风吹落。
西风半入孤城角。
人生归燕巢幕。
倦翁衰甚也，又不是、官卑禄薄。
收绳卷索今番稳，尽一丘一壑足乐。
还是远空雁落。
报宛句、溪光犹昨。
坐临芳沼边，荷气侵衣湿。
唧唧暗蛩鸣，点点流萤入。
人生歧路中，底用杨朱泣。
一笑倚阑干，颓玉当风立。
夜夜云气浮，带得香烟湿。
万籁本无情，一一秋声入。
须臾离合间，应笑儿曹泣。
新雨涨鄞江，明日桅樯立。
都会地，东南盛府堪记。
蓬莱缥缈十洲中，雉城拥起。
凭高一盼大江横，遥连沧海无际。
壁同众山翠倚。
赤龙、白鹞争系。
风帆指顾便青齐，势雄万垒。
越栖吴沼古难凭，兴亡都付流水。
画堂绮屋锦绣市，是洛阳、耆旧州里。
富贵荣华当世。
问昔年、贺老疏狂，何事轻寄平生、烟波里。
三年海国，又荏苒素秋，天净如沐。
凄砌寒蛩暗语，杵声相续。
梧桐一叶西风里，对斜阳、好个团簇。
老香堂畔，苍然古桧，无限心曲。
叹石室、棋方半局。
便时换人非，光景能蹙。
千古鸱夷，尚恐欠些归宿。
倚空笑把轮云事，付坤牛、乾马征逐。
且巴重九，昭亭句溪，杖藜巾幅。
野思浩难收，坐看渔舟度远洲。
芦苇已凋荷已败，风飕。
桂子飘香八月头。
归计这回酬，犹及家山一半秋。
虽则家山元是客，浮休。
有底欢娱有底愁。
野景有谁收，只在苍鸥白鹭洲。
风树飘摇云树暗，衣飕。
目断青天天际头。
壮志世难酬，丹桂红蕖又晚秋。
多少心情多少事，都休。
载取江湖一片愁。
腰棚傀儡曾悬索，粗瞒凭一层幕。
施呈精妙处，解幻出、蛟龙头角。
谁知鲍老从旁笑，更郭郎、摇手消薄。
歧路难准托。
田稻熟、只宜村落。
鸥鹭水中洲，夕阳天际流。
倚西风、底处危楼。
若使中秋无好月，虚过了、一年秋。
举眼望云头。
蟾光一线不。
想孀娥、自古多愁。
安得仙师呼鹤驾，将我去、广寒游。
黄耳讯初收，为说鸥汀与鹭洲。
争问主人归近远，飕飕。
定是登高九月头。
有酒且相酬，莫管西风满鬓秋。
今日是今明日古，休休。
转首鄞江总别愁。
今宵分破鹘沦秋，孤客兴何悠。
要向云中邀月，真个是呆头。
风阵紧，电光流。
雨声飕。
嫦娥应道，未卜明年，是乐还愁。
今岁月和桂，不肯作中秋。
一年惟此佳节，底事白教休。
我已侵寻七秩，况复轮囷万感，合恨更分愁。
先自无聊赖，雨意得能稠。
天柱峰，知何处，老难游。
痴云如妒，不知弦管可吹不。
安得风姨扫荡，推出团圆月姊，便遣柱香浮。
世事十常九，不使展眉头。
老子百般足，无事可闲忧。
几年思返林壑，今日愿方酬。
潦倒戏衫舞袖，郎讲门槌拍板，端的这回收。
日月两浮毂，身世一虚舟。
想鹪鹩，与鸿鹄，不相谋。
惊鳞万里深逝，谁肯更吞钩。
醉则北窗高卧，醒则南园行乐，莫莫更悠悠。
云在山中谷，月在水中洲。
若说故园景，何止可消忧。
买邻谁欲来住，须把万金酬。
屋外泓澄是水，水外阴森是竹，风月尽兜收。
柳径荷漪料，灯火系渔舟。
且东皋，田二顷，稻粱谋。
竹篱茅舍，窗户不用玉为钩。
新擘黄鸡肉嫩，新斫紫螯膏美，一醉自悠悠。
巴得春来到，芦笋长沙洲。
且尽一杯酒，莫问百年忧。
胸中多少磊块，老去已难酬。
见说旄头星落，半夜天骄陨坠，玉垒阵云收。
世运回如此，稳泛辋川舟。
鸥鹭侣，猿鹤伴，为吾谋。
主人归也，正是重九月如钩。
便把三程为两，更趱两程为一，尚恐是悠悠。
旁有渔翁道，肯负白苹洲。
处处羊肠路，归路是安便。
从头点检身世，今日岂非天。
未论分封邦国，未论分符乡国，晚节且圆全。
但觉君恩重，老泪忽潸然。
谢东山，裴绿野，李平泉。
从今许我，攀附诸老与齐肩。
更得十年安乐，便了百年光景，不是谩归田。
谨勿伤离别，聊共醉觥船。
秋已老，又是败荷衰草。
客子安排归棹了。
回头烟树渺。
檀板休教歌杳，金兽且教香绕。
一醉秋堂秋夜悄。
从他霜漏晓。
汤怕老，缓煮龙芽凤草。
七碗徐徐撑腹了。
卢家诗兴渺。
君岂荆溪路杳，我已泾川梦绕。
酒兴茶酣人语悄。
莫教鸡聒晓。
休怨老，更替北邙荒草。
勘破人生都已了。
江湖归兴渺。
盘谷深深杳杳，曲水弯弯绕绕。
啼鸟空山山更悄。
钟昏钟又晓。
倚舵秋江浒，明日征帆轻。
从头点检身世，百事已圆成。
及第曾攀龙首，仕宦曾居鸱阁，衣锦更光荣。
若又不知止，天道恐亏盈。
借称呼，遮俗眼，便归耕。
但余心愿，朝暮香火告神明。
一愿君王万寿，次愿干戈永息，三愿岁丰登。
四愿老安乐，疾病免相萦。
便作阳关别，烟雨暗孤汀。
浮屠三宿桑下，犹自不忘情。
何况情钟我辈，聚散匆匆草草，真个是云萍。
上下四方客，后会渺难凭。
顾诸公，皆衮衮，喜通津。
老夫从此归隐，耕钓了余生。
若见江南苍鸟可，更遇江东黄耳，莫惜寄音声。
强阁儿女泪，有酒且频倾。
晚打西江渡。
便抬头、严城鼓角，乱烟深处。
无限珠玑双手接，颇觉奚囊暴富。
强载月、空舟回去。
劝子不须忧百草，四周维、自著灵鳌柱。
互今古，只如许。
杭州直北还乡路。
想山中、猿呼鹿啸，鹭翔鸥舞。
尽道翁归真个也，只怕颜容非故。
愿从此、耕云钓雨。
盘谷幽深空谷杳，但书来、时寄相思句。
千里外，镇延伫。
西风吹上牛头，天涯慰此人情耳。
斜阳任晚，青山全似，故人知己。
迤逦归来，须臾懒去，桂华犹未。
待冰轮推上，梧桐树了，更儿是、点儿几。
满眼碧天如洗。
便分明、水晶宫里。
区区玩事，一觞一咏，一灯而已。
欲侍无眠，争如且恁，有无穷意。
怕嫦娥，隔窗偷看，须下却、帐儿睡。
几年野渡孤舟，萧然袖此经纶手。
归来廊庙，从容进退，祖风犹有。
小队环花，轻艘漕玉，暂临金斗。
把诗书帷幄，期年坐啸，尘不动、依依柳。
好是公堂称寿。
正元戎、阃垣开后。
旌旗才举，胡雏马上，闻风西走。
一点阳春，无边德泽，淮山长久。
待官军，定了长安，貂蝉侍、未央酒。
东南一气当春，便从黄钺登台斗。
紫皇举此，亨屯济泰，属之公手。
淮浦烽销，未央觞献，捷传清昼。
庆太平朝野，骎骎重见，昔淳化、今嘉祐。
史观年编新就。
看勋庸、光前垂后。
三槐鼎盛，双椿盘固，古今希有。
宴侍龙颜，欢承鹤发，相期长久。
问前朝，相业谁同，八九十、迈文富。
文潞公九十，富郑公八十。
岷峨寿佛东来，手移斗柄春寰宇。
经纶事业，诗书流出，时为膏雨。
载采三阶，炳丹一念，雍容枢辅。
望岩廊风范，扬休山立，真汉相、殆天与。
国步时当如许。
赖明堂、倚空一柱。
苍生引领，整齐中夏，奠安西土。
多士相期，直须无愧，范韩文富。
且梅边一笑，春风祝公，寿介东鲁。
举杯长揖常娥，高情怜我霜髯白。
婆娑树底，老蟾何物，千秋一色。
一镜高悬，肺肝洞烛，了无尘隔。
任忆千万里，同然玉界，都不管、天南北。
老子萍蓬踪迹。
对西风、几番行役。
平生玩事，从头细数，山川历历。
明月明年，知它何处，能如今夕。
惜无人共我，登楼酹古，一笑横笛。
少年管领良宵，直须醉待东方白。
而今老去，何忧何乐，不空不色。
桐影横斜，桂香摇落，仙凡奚隔。
怅银桥梦断，玉箫声杳，人如在、楚天北。
冷眼乾坤陈迹。
笑英雄、等为形役。
庾楼袁舫，浩歌长啸，壮游曾历。
万里瑶台，乘风归去，不知何夕。
对冰轮孤负，欠千钟酒，与三弄笛。
归来袖手江湖，不妨左右持螯白。
凉宵幸对，一轮端正，娟娟秋色。
万宇冰清，千林霜缟，更无云隔。
对金茎露冷，铜壶漏静，梧阴转、画桥北。
堪叹平生辙迹。
算纷纷、为谁驱役。
兔蟾应笑，蝇蜗累我，中年虚历。
抖擞吟情，徘徊舞影，可怜佳夕。
怅力微心在，梦中一曲，似黄楼笛。
几番南极星边，樽前常借南枝寿。
今年好处，冰清汉节，与梅为友。
老桧苍榕，婆娑环拱，影横香瘦。
把草庭生意，蛮烟尽洗，都付与、风霜手。
岭首小春时候。
看明宵、桂轮圆又。
此人此地，此花此月，宜诗宜酒。
把绣归来，调羹金鼎，西湖春后。
愿玉奴、岁与素娥不老，共人长久。
元英燕罢瑶台，玉妃满地花钿委。
山川幻出，剡溪梁苑，齐宫郢里。
半点瑕无，一团和就，珠圆琼碎。
任谢家儿女，庭前争诧，盐空撒、絮风起。
夜入蔡州城里。
问官军、果谁堪比。
饮羔烹凤，众宾一笑，直聊尔耳。
塞耸玉楼，冻呵金井，属公诗史。
更须待大白，浩歌黄竹，为丰年喜。
玉龙飞下残鳞，千岩万壑皆填委。
乾坤一色，不知身隔，蓬莱几里。
疑是瑶英，盛开元圃，被风敲碎。
倚危楼极目，长江渺处，浑错认、沙鸥起。
依约青帘遥指。
记山家、酒香无比。
访梅江路，何时归唤，小苍长耳。
孙案袁门，不妨高卧，足娱书史。
且摩挲霜鬓，嘲吟冰筋，共荆人喜。
倚栏干一笑，旧日琵琶，何处寻觅。
独立东风，吹未醒狂客。
沙外青归，柳边黄浅，依旧自春色。
极目长淮，晴烟一抹，不堪重忆。
老子平生，萍流蓬转，昔去今来，鸥鹭都识。
拍拍轻舟，烟浪暗天北。
自有乾坤，江山如此，多少等陈迹。
世事从来，付之杯酒，青衫休湿。
记石湖佳句，为海棠花，合来西蜀。
不道东州，更香霏情淑。
汉竹光中，召棠阴里，想清欢未足。
少驻旌麾，姑留樽俎，待春风曲。
见说吾家，丹溪老子，万籍名堂，孙枝犹馥。
南极星边，正魁星明烛。
五马归来，一龟无恙，访旧松新菊。
从今长伴，西山一佛，镇岷江绿。
问江东父老，十数年来，谁为安石。
万里鲸波，一柱独山立。
汉橐班高，郢斤名重，喜动旌旗色。
虎踞龙盘，有人于此，千载犹昔。
好是元戎，护寒旧手，到处人传，争道公别。
办取风樯，指顾定南北。
只恐为霖，玉麟堂小，留不住台席。
一片仁心，寿身寿国，与同箕翼。
自陇头垂谱，调鼎传家，典刑犹有。
岁岁芳期，报小春时候。
仙骨非凡，生香不断，标格蕙兰右。
江路孤山，水边雪际，为渠诗瘦。
白玉堂前，青毡席上，孰谓无人，有如此酒。
得意春风，且占万花首。
会看常娥，移栽月殿，肯向桂华后。
应笑家林，枯松厌蹇，岁寒堪友。
正阳生一脉，绣日添长，台云书瑞。
劲节昂霄，仁意雪霜里。
粟庾红陈，草扉绿茂，襦衤夸蔼千里。
马熟车轻，铃斋曾到，从容游戏。
好是邦人，能言世美，犹爱其棠，而况其子。
洞里桃花，岁月任渠记。
一点梅梢，为传消息，有东皇知已。
倚看明年，相逢贡袜，曳星辰履。
拟龙山、把酒酹西风，西风苦无情。
似秋容不受，骚人登眺，特地慳晴。
依稀两三过雁，何处是方城。
目断危楼外，山远烟轻。
且对黄花一笑，叹浮生易老，乐事难并。
唤遏云低唱，檐溜任霏铃。
问何如、乌纱折角，把芳名、盖取晋参军。
东篱下，阴晴不管，输与渊明。
有厖眉、扶杖岘山来，举觞寿南山。
首天怜赤子，相逢钧播，久望毡还。
幸际君王神武，上宰是甘盘。
少运风霆手，整顿何难。
好个霜天时候，听雁门新雁，眺远凭阑。
想经纶心上，一点炳如丹。
抚舆图、真儒事了，把勋庸、留在鼎彝看。
八千岁，四明洞府，一佛人间。
形胜风流，乐事良辰，一时四并。
正榆更新火，觞浮曲水，那堪上巳，又是清明。
赤壁功名，东坡文字，俯仰人间无古今。
诗书帅，对烽烟静昼，俎豆添春。
水边天气催人。
便须认杨花雪样生。
慨英风满席，思旌绵上，清谈束阁，肯记兰亭。
安得长绳，高悬碧落，系住画檐红日阴。
柔桑外，听鸣鸠唤雨，全胜流莺。
鸿禧主人，一闲半年，未尝厌闲。
谓有溪可钓，有田可秣，有兰堪佩，有菊堪餐。
羽檄秋风，胡笳夜月，多少勋名留汉关。
如今且，效樽罍北海，歌舞东山。
门前。
咫尺长安。
但只恐纶音催禁班。
把鹭鬓数茎，更因民白，鸥心一片，犹为君丹。
蓝绶儿痴，彩衣家庆，倦羽伶俜江汉还。
春光小，看庭闱岁岁，一笑梅间。
轩冕傥来，功名杯水，行藏倚楼。
把方略评梅，工夫课柳，精神伴鹤，谈笑盟鸥。
草檄寻樵，移文问钓，任江上东南风未休。
君知否，问如今绿野，胜似青油。
从伊万户封留。
算得似团栾歌笑不。
怕魏阙兴思，高车驷马，江湖难著，缓带轻裘。
雪意何如，新醪熟未，乐事良辰聊献酬。
从今去，更八千椿算，才一春秋。
今代清流，北斗以南，文昌一星。
对露门进读，銮坡演翰，琐闱批敕，宝牒成文。
笔下权衡，胸中律度，礼乐人才俱讨论。
鸳行里，羡才高片玉，辉映条冰。
几年简在吾君。
便须把诗书开太平。
笑诸公炙手，昔成何事，一贤冷眼，今独修名。
花底退朝，槐边听制，一武商岩霖雨新。
金罍举，对春风九十，岁岁平分。
天下中庸，千载一灯，传之自公。
有涵洪雅量，陂澄千顷，坚凝定力，壁立孤峰。
佐鼎调梅，参帷借箸，略试斯文经济功。
听淮鹤，暂素丝揽辔，玉帐分弓。
朝来鼓角声雄。
庆元帅新除初度逢。
任西风局面，人皆氵项洞，福星堂上，我独从容。
草檄传燕，开门释蔡，了却中原公衮东。
归廊庙，把格天勋业，与宋无穷。
画舸呼风，长剑倚天，半哉此行。
指洞庭彭蠡，遍观吴楚，瞿塘滟滪，直上峨岷。
帝语春温，军声秋肃，手济时屯开泰平。
天应是，念蚕丛父老，公为更生。
眼看四海无人。
今天下英雄惟使君。
想驰情忠武，将兴王业，抚膺司马，忍咎吾民。
净洗甲兵，归来鼎辅，定使八荒同一云。
经营事，比京河形势，更近函秦。
绮阁香销，玉砌梦残，凄凉旧台。
对御沟红叶，一番木落，宫墙黄菊，几度花开。
水溯岷源，山联吴会，目送征鸿安往哉。
都休问，六朝人物，谁拙谁才。
平生衮衮烟埃。
记匹马当年荆蜀淮。
叹凋零殆尽，词源已竭，消磨未去，酒量犹恢。
八跪蟹肥，四腮鲈美，客有可人招不来。
油幢暇，凭栏一笑，相与传杯。
目断长空，手拍危栏，高兴酒浓。
拟招呼短艇，追陪飞盖，一餐湘菊，共赋芙蓉。
雁字沈秋，鸦林噪晚，几阵萧萧雨更风。
空凝伫，不如一鹤，随意西东。
堪嗟乐事难逢，愧元伯、巨卿千里从。
望文星聚彩，交辉吴分，天飚吹翅，独隔昆蓬。
野墅荒烟，败荷衰草，人在可怜憔悴中。
还相念，愿持觥薄罚，别许从容。
雨抹晴妆，修眉镜清，寸碧翠浓。
对蒹葭尽处，丛丛烟树，池塘侧畔，面面芙蓉。
千百栖鸟，两三过雁，时有婆娑一笛风。
斜阳里，更青帘半卷，在小桥东。
佳人何日重逢。
问还肯扁舟载酒从。
笑平生劲概，寸心如铁，中年老态，两鬓成蓬。
荷锸栽蔬，腰镰刈稻，且寄西郊图画中。
空回首，望五湖鸥鹭，心事容容。
秋岂悲人，人不悲秋，比春更浓。
有蕙兰丰度，尚存芳菊，牡丹文献，犹在芙蓉。
举蟹持醪，得鲈作鲙，晋宋间人有此风。
休轻笑，彼柴桑傲吏，龌龊篱东。
携壶与客还逢。
愿时许先生杖屦从。
叹尘踪如寄，鸥凫江海，性真聊适，蜩晏鸟蒿蓬。
刮眼青天，惊心黄叶，立尽梧桐月正中。
凄然久，看物情终竟，不心春容。
大江之西，康庐之阴，壮哉此州。
有舳舻千里，旌旗百万，襟喉上国，屏翰中流。
弹压鲸波，指麾虎渡，著此商川万斛舟。
青毡旧，看崇诗说礼，缓带轻裘。
十年泉石优游。
久高卧元龙百尽楼。
正九重侧席，相期岩弼，一贤砥柱，聊试边筹。
了却分弓，归来调鼎，得见茂洪可复忧。
谈兵暇，问琵琶歌曲，无恙还不。
北固台端，南渡后来，无此伟人。
自从容佐鼎，光华揽辔，几年中外，属目经纶。
万灶炊烟，千艘漕雪，手整江淮如掌平。
诗书效，看马腾士饱，酒好兵精。
平生。
余事功名。
岂管葛诸人能拟伦。
暂牙筹游戏，小淹惟月，金瓯注想，便合为霖。
沆瀣一襟，风流八咏，秋入诗坛如许清。
为以寿，有黄花不老，长伴香名。
揽秀岷峨，著鞭江淮，诸公所奇。
对塞垣烟淡，相随弓剑，城楼月落，几共灯棋。
驿柳摇黄，溪桃涨绿，稳趁春风度玉墀。
亨衢去，看紫微红药，太乙青藜。
孤山若放梅时。
莫忘却扬州曾有诗。
怅英游难驻，堪怜只影，中年易感，祗付双眉。
珍重交情，勉旃时用，回首岫云从此归。
能相忆，有好音遗我，在水之湄。
三年矣，略不能挽之以寸。
巽甫虽安之，如某歉何。
临别，赋沁园春以饯。
水北洛南，未尝无人，不同者时。
赖交情兰臭，绸缪相好，宦情云薄，得失何知。
夜观论兵，春原吊古，慷慨事功千载期。
萧如也，料行囊如水，只有新诗。
归兮。
归去来兮。
我亦办征帆非晚归。
正姑苏台畔，米廉酒好，吴松江上，莼嫩鱼肥。
我住孤村，相连一水，载月不妨时过之。
长亭路，又何须回首，折柳依依。
天下奇观，江浮两山，地雄一州。
对晴烟抹翠，怒涛翻雪，离离塞草，拍拍风舟。
春去春来，潮生潮落，几度斜阳人倚楼。
堪怜处，怅英雄白发，空敝貂裘。
淮头。
虏尚虔刘。
谁为把中原一战收。
问只今人物，岂无安石，且容老子，还访浮丘。
鸥鹭眠沙，渔樵唱晚，不管人间半点愁。
危栏外，渺沧波无极，去去归休。
大疏归来，小阮适闲，喜同此时。
问垂孤历载，几番遥祝，举觞华旦，相会良希。
颂以松椿，酌之椒柏，预卜明年百事宜。
春犹浅，趁雪晴梅放，且和新诗。
公虽厌直兰闱。
如正色朝端当宁知。
看大廷诸老，争推前席，吾家五祖，自有传衣。
暖律初回，要津立上，卿相时来皆可为。
祈公寿，与东君不老，南极齐辉。
弧矢四方，江汉一萍，少年壮游。
叹而今老矣，祗宜野服，欲何为者，还著轻裘。
匹马萧萧，孤鸾杳杳，城郭重来空白头。
西风里，对一番新月，又荻花秋。
依然千古荆州。
问刘表诸人还在不。
向亭前举酒，不堪北顾，船头击楫，忍负中流。
远水长天，淡烟衰草，还是当时王粲楼。
何如且，倩吴歌楚舞，一洗新愁。
嗟矍铄翁，对婵娟月，怀汗漫游。
怅江湖幸有，季鹰鲈鲙，田园忍负，晏子狐裘。
丹桂开时，青苹渺处，家在三吴天尽头。
庭皋静，又一番叶落，天下皆秋。
少年弓剑边州。
惊转首黄粱还梦不。
叹悠悠千载，关山无恙，滔滔一水，岁月俱流。
镜老菱花，笳悲芦叶，新雁数行人倚楼。
君知否，把眉峰蹙破，岂为身愁。
麹生来言，素娥寄声，偶阆苑游。
问去年今夕，逢余桂岭，前年今夕，见子菟裘。
何事尘劳，启人厌倦，痴兔老蟾因缩头。
宜珍重，要相期后会，直待来秋。
休休。
莫舞凉州。
岂巫女风姨相妒不。
枉停歌准拟，冰轮东上，持杯顾恋，银汉西流。
一笑天慳，四并时少，应负珠帘十二楼。
呼蕉叶，且与生酹古，排遣牢愁。
百尺楼头，奇哉此翁，元龙后身。
当壮年襟度，百川鲸吸，平生出处，一片鸥轻。
冷淡逋梅，淋淳旭草，但见风雷笔下生。
荆州幕，觉坐间小异，乃有斯人。
牙樯喜色津津。
正江影涵秋无点尘。
对白苹黄苇，且供诗卷，紫薇红药，却演丝纶。
举酒延蟾，倚栏闻雁，应念征人归尚春。
君王问，尽不妨细说，万里戎情。
夜永厌银烛，移步下堂坳。
秋风昨梦少年，高兴鹄成袍。
世上痴儿睡去，历历江山细数，孤鹘啸危巢。
地静未容去，门掩不妨敲。
转巍阑，低画桷，落寒梢。
南楼老子争似，短笛一椽茅。
无色界间长啸，不夜城中高卧，随意弄时嘲。
洗斝要更酌，为我问佳肴。
三蜀最佳处，昌是海棠州。
清香燕寝闲暇，人与地风流。
十万人家寿域，六七十翁儿状，眉寿祝公侯。
谁为语廊庙，且许寇恂留。
过书云，才几日，纪千秋。
祖孙卮酒相贺，庆事袭箕裘。
自有诗书万卷，安用田园千顷，松菊足优游。
持以寿公者，梅萼半清修。
老子世北客，家本住吴头。
登临聊复尔耳，佳节懒为酬。
刚被西风断送，又为黄花牵帅，草创作斯游。
目力眇无际，更上一层楼。
对长江，流不尽，古今愁。
凭栏正拟一笑，襟抱怯于秋。
高处令人心悸，放旷舒怀何暇，好趁醒时休。
留取江湖量，归去醉中州。
行客送行客，况又值新秋。
莼乡此去万里，先我上扁舟。
三载乌奴聚首，异县乡情对语，乘月几登楼。
去去远蜀口，日日望吴头。
丹青手，描不就，此离愁。
半生萍梗江汉，别恨最绸缪。
远水长空一色，风顺波平如掌，雁序际天游。
故旧有相问，犹滞剑南州。
万里长淮北，青是汉时山。
几年壁垒相望，高枕度春闲。
不道草庐家杰，手袖伊吾长剑，驰志在楼兰。
钟鼓令秋肃，毡罽胆冰寒。
诗书帅，金横带，玉为鞍。
天生如结数辈，虏岂易江南。
京索成皋此际，东郭韩卢俱困，故老正争看。
琳檄未能草，冯铗直空弹。
岘山羊叔子，江左管夷吾。
勋名掀揭宇宙，金匮侈丹书。
两载风寒卧护，一柱狂澜屹立，形势壮陪都。
功业笑儿辈，别有大规模。
看东归，游凤沼，转鸿枢。
不应廊庙人物，犹佩玉麟符。
好是茅峰仙客，更与钟山佛子，同日庆垂孤。
一饮共千岁，永永辅皇图。
簪履盛元幕，领袖属英游。
登车揽辔余事，何止客诸侯。
看尽巫云岷雪，却访庐峰湓浦，砥柱赞中流。
百叠青山路，一片白苹洲。
今日事，风涛上，一虚舟。
长江万顷寒碧，犹谓马能浮。
况是眼前局面，心腹忧如边角，胜著赖帷筹。
谈笑济时了，勋业迈前修。
风卷江湖浪，举足是羊肠。
峡山知在何处，榛莽更凄凉。
不为渊明五斗，直为班超万里，雅志未能忘。
耿耿富襟抱，行计有诗囊。
溯吴头，逾楚尾，界瞿塘。
从它昵昵燕语，留不住征樯。
芳草天涯弥望，着我飞凫来去，在在可徜徉。
持此见刘表，抵掌与谈王。
幻出广寒境，罗袜净无尘。
素娥风格分明，玉骨水为神。
手揽清光盈掬，眼看山河一色，阅尽古今人。
对影且长啸，一酌瓮头春。
千万顷，琉璃色，楚天清。
庾楼袁舫何事，汨汨主和宾。
但见老蟾无恙，不管镜圆钩阙，寒暑任相更。
此夕幸无雨，何惜放颜醺。
碾就一轮玉，扫尽四边尘。
白乎不涅不磷，千古此丰神。
领略常娥体态，寂寞谪仙材调，四海岂无人。
安得金丹诀，长驻玉颜春。
镜圆明，冰样洁，水来清。
良宵难值如许，何惜且留宾。
拟唤桓伊三弄，影转画檐西畔，钟鼓趣残更。
肺腑尽霜雪，麹蘖不能醺。
久欲乘槎去，间阔几仙尘。
乾坤炯炯不夜，造化抑何神。
谁道二分无赖，到处一轮都满，天未始私人。
今夕果何夕，非夏亦非春。
风露下，明作哲，圣之清。
纷纷浮世代谢，燕客与鸿宾。
欢恨离愁尽扫，谢赋鲍诗高束，一枕听严更。
尔自屋梁落，吾已醉醺醺。
壁垒壮西塞，形势古州来。
九重庙算经远，边隙肯轻开。
整顿金城千仞，遮护风寒数处，蛇豕敢当哉。
惆怅倚长剑，扫未尽烟埃。
骑连营，桥列栅，木成排。
老酋鱼釜视我，孰与障吾淮。
横槊冲围四出，北府牢之何勇，新进喜多才。
老子可归矣，击坏乐春台。
枣颊上秋色，朔漠寇南来。
斧塘锋猬棼集，腥雾扫难开。
细看眼前局面，惊落人间匕箸，砥柱者谁哉。
熊虎贾余勇，狐兔等轻埃。
炮雷轰，戈日耀，阵云排。
不图风定波息，谈笑静长淮。
要诧穿杨妙手，乘早闹蓝抽脚，谁拙又谁才。
束起楼兰剑，归钓子陵台。
鸿雁未应到，可怪此番风。
木犀天气，何事爽逼夹衣重。
长记呼韩塞下，每向飞廉声里，占见马蹄东。
今且闭门睡，都不管山翁。
李北平，班定远，魏云中。
纷纷成败，任取勋业纪南宫。
幸得明朝无雨，定是中宵有月，莫放酒尊空。
起舞弄庭叶，清影伴岩松。
一番蓼花雨，几阵桂枝风。
杖藜多暇，准拟同醉小山重。
底事阮郎清致，苦托休文瘦损，咫尺阻西东。
秋色浩如许，岂可欠诗翁。
门前事，都莫问，付杯中。
纷纷蛮触等耳，富贵大槐宫。
何惜振衣而起，相与凭栏一笑，抵掌共谈空。
佳客傥不至，推枕卧云松。
缔好恨不早，觌面雅相知。
璿星楼上，一见天产此英奇。
功在淮梁砥柱，政蔼汉扶襦衤夸，仅借寇恂期。
懊恼剑花冷，手欲鲙鲸鲵。
濡须坞，咽喉地，腹心谁。
公其揽辔凭轼，勋业笑谈为。
贯索旄头息焰，斗极泰阶动色，归佐太平基。
客有问仆者，只说在渔矶。
之子问行役，火伞正当天。
酷哉几可炙手，流汗满襟沾。
仆仆长亭古道，人在竹舆何似，甑釜受蒸煎。
帝悯苍生热，敕下九龙渊。
命丰隆，驱屏翳，起蜚廉。
神工一炊黍顷，爽气遍垓埏。
洗涤山河尘土，转作清凉境界，物类举醒然。
稽首谢天赐，伸脚快宵眠。
君莫厌行役，易尔此非难。
人情无已、久阴忧潦霁忧干。
借得庭轩一榻，忘却征涂炎暑，小驻氵龠龙团。
世路任渠险，襟抱五湖宽。
叹平生，环辙迹，已苍颜。
梅花雪片万里、奚又絷南冠。
应是江山好处，犹待推排老眼，天未许休官。
莫忆故园竹，日日报平安。
乔木老盘谷，仙李盛峨岷。
参横井转，月边犹赖有长庚。
传得丹溪正派，更是平庵宅相，夷路早蜚英。
十载星沙幕，一片玉壶冰。
题舆了，千万里，尽云津。
渚宫小驻，不妨谈笑对秋城。
西去凭熊驾驷，东下握兰持橐，衮衮看峥嵘。
愿借鹫峰桂，岁以寿金觥。
万里净无翳，一镜独当天。
老蟾痴兔顽甚，阅世几何年。
任尔炎凉千变，不改山河一色，爽气逼人寒。
何必乘槎去，直到斗牛间。
叹常娥，元不嫁，只孤眠。
古今遗恨，不能长似此宵圆。
我有竹溪茅舍，办取金凤玉露，一笑四并全。
细和坡仙句，低唱教婵娟。
镇日山行，人倦也、马还无力。
游历处，总堪图画，足供吟笔。
涧水绿中声漱玉，岭云白外光浮碧。
信野花、啼鸟一般春，今方识。
真可羡，林泉客。
真可叹，尘埃役。
想希夷冷笑，我曹踪迹。
七十二峰神物境，几千万壑仙人室。
待身名、办了却归来，相寻觅。
衮衮青春，都只恁、堂堂过了。
才解得，一分春思，一分春恼。
儿态尚眠庭院柳，梦魂已入池塘草。
问不知、春意到花梢，深多少。
花正似，人人小。
人应似，年年好。
奈吴帆望断，秦关声杳。
不恨碧云遮雁绝，只愁红雨催莺老。
最苦是、茅店月明时，鸡声晓。
天顾坤维，烦紫气、来从南斗。
鞭才定，匆匆塞上，咏薇吟柳。
少借日边霖雨望，教知天下风云手。
听吾民、争说近年无，前朝有。
平安夜，舒长昼。
笳鼓静，笙歌奏。
记西湖五月，藕花时候。
待把雁门冠带了，归来麟阁丹青旧。
放蜀山、万点入樽罍，为君寿。
姑射山人，仙去后、唯存标格。
犹赖有、墨池老手，草玄能白。
留得岁寒风骨在，岂烦造化栽培力。
有世间、肉眼莫教看，非渠识。
元不夜，枝何月。
元未腊，花何雪。
最孤高不受，多情轻折。
只有暗香天靳予，黄金作指难为术。
更若将、解语付真真，空成色。
老去生涯，都付与、一丘一壑。
功名事，惭非好手，几逢危著。
走马斗鸡年少趣，椎牛酾酒军中乐。
到而今、浑似梦中看，休休莫。
江湖路，西风恶。
霄汉志，秋云薄。
更那堪州铁，铸成重错。
当贵买臣毋足羡，知非伯玉真能觉。
问心期、应有海翁鸥，山人鹤。
竹马同游，平生志、相期霄壑。
今老矣，儒冠宁误，戎装徒著。
卷起鲸鲵江海事，放教禽鸟山林乐。
问尚堪、舞剑渡河无，公应莫。
粟可饭，衣从恶。
秫可酒，茶胜薄。
但此身长健，老天不错。
竹院昼闲参内景，蒲团夜坐披圆觉。
愿此生、无愧北山猿，西湖鹤。
小小池亭，仿佛似、洛川岩壑。
天付与、老身游戏，余生吃著。
剩喜酒能消世虑，翻疑书解妨人乐。
听两翁、白雪寄新词，愁言莫。
毋自叹，蒿莱恶。
甘自味，齑盐薄。
对乱花丛竹，翠红交错。
元亮悦闻亲友话，羲之常恐儿曹觉。
望碧云、休忆女乘鸾，人骑鹤。
既作闲人，便应付、此身沟壑。
不应更，将愁半点，寸心中著。
责子渊明徒自苦，忧君范老何时乐。
纵一嘲、一咏欲奚为，何如莫。
不自鄙，葵蔬恶。
还肯荐，茅柴薄。
任侯门海陆，杂陈珍错。
有暇盍联车骑过，相忘勿遣诗情觉。
怕家僮、无处买莼鲈，烹琴鹤。
万里归朝去。
倚江亭、绿波碧色，一川晴絮。
赢得威名留草木，玉垒雪山高处。
未应减、平淮裴度。
见说金瓯书字久，待公来、便作商岩雨。
休忘却，蜀都赋。
旌旗回首在城暮。
听樯头、飞燕似把，人情低诉。
两两三三鸥鹭里，拍拍船儿一羽。
算惟有、清芬载取。
百万人家儿样恋，恨柳风、不为留连住。
离梦绕，沙堤路。
满酌荆州酒。
望莱庭、斑衣拜祝，俾吾亲寿。
玉水雪楼游宦地，近访甘棠依旧。
逢父老、颂声盈口。
争道蜀边劳数载，也真宜、略伴云横岫。
小儿辈，任成否。
东皋十月梅开后。
想亲朋、团栾一笑，从容觞豆。
塞上弓刀成底事，不过腰金如斗。
算不直、渊明株柳。
只恐鲸鲵无计取，更须烦，绿野持竿手。
看勋业，国长久。
将谓霏微雨。
恍朝来、虚檐生白，寒侵冒絮。
拟和盐花凌谢韫，，巧思翻成金注。
谁寄我、雪车冰柱。
酿熟羊羔炉拥兽，羡画楼、金帐调宫羽。
人应共，回风舞。
围场校猎淮云暮。
记当时、银杯缟带，网禽置兔。
老去不禁鞍马力，独对愁吟似甫。
问一棹、剡溪何处。
愿与铁衣春解戍，把梁园、旧话供儿语。
孤梅外，梦魂度。
才过黄花雨。
问长堤、依依万柳，未春何絮。
一目河山银幻出，惊诧夜光流注。
巍观矗、玉为云柱。
风卷寒芦迷过雁，渺沧波、莫认沙鸥羽。
千万蝶，空中舞。
霸桥寂寞前溪暮。
耸诗肩、霜裘拥貉，月亳挥兔。
记得梅奴曾索笑，解珮如逢交甫。
今孤垒、寒烟深处。
休说鹅池平蔡事，庆新年、一稔欢相语。
持大白，勿虚度。
黄梅过雨，望隔林、一缕长烟浮碧。
亟拥征鞍寻午梦，卧看青山排闼。
扫户风清，拂檐云淡，爽气生萧发。
黄粱惊觉，子规枝上啼彻。
堪羡麦熟蚕成，酒香鸡嫩，风味农家别。
幸有住山供活计，何苦江湖南北。
菊老陶园，瓜荒邵圃，空负干时策。
洛阳三顷，胜如金印六国。
平生宦海，是几番风雨，几番霜雪。
绿野来归身强健，镜里微添华发。
剑束床头，书寻架上，富贵轻于叶。
南坡石竹，年来尤更清绝。
好是梅坞松关，对湘溪一曲，翠屏千叠。
柱杖蓝舆诗卷里，尚小东山勋业。
只恐鸥盟，难忘鹤怨，未是闲时节。
片云收却，照人依旧明月。
云胡不喜。
得抽脚篮中，安身局外。
世路风涛都历遍，几度眉攒心碎。
八尺滕床，二升粟饭，方寸恢余地。
翻云覆雨，从伊造物儿戏。
不见刻木牵丝，鸡皮鹤发，弄罢寂无事。
随分风光堪领略，聊放疏狂些子。
刘项雌雄，跖颜修短，无彼亦无此。
茅檐高卧，不知春到花底。
浮生如寄，叹征尘驱我，担簦西去。
烟嶂云屏相迎送，几幅鹅溪缣素。
浑汗流金，饮冰漱玉，桃叶呼前渡。
若将有意，道傍一鹭延伫。
细读壁上龙蛇，太丘笔在，更著茶坡句。
樽酒十年今白发，不改江流东注。
胜概难逢，旅怀易动，信美非吾土。
恨无六翮，长风万里高举。
浪拍金鳌，春浮铁瓮，气清天朗如秋。
江皋无事，飞盖强追游。
万顷蒲萄光里，风樯共、塔影悠悠。
人间事，年华似掷，一水与俱流。
绸缪。
千古恨，纷纷离合，晋宋曹刘。
望长安何处，落照西头。
往事苍苔陈迹，夷吾在、吾属何愁。
清樽畔，谁能为我，一曲舞梁州。
山接平芜，烟横远墅，修眉淡抹晴妆。
菊梅交际，天未十分霜。
几许无穷秋思，空凝伫、衰柳斜阳。
溪头路，黄芦一片，凫雁两三行。
平章。
风景似，画图一幅，著我徜徉。
山中无事，聊尔适吾狂。
不用登临感慨，青帘外、新酒堪尝。
何为者，东家宋玉，千古叹凄凉。
百年过半也。
怅壮心零落，鬓星星也。
风儿渐凉也。
近中秋月儿，又初生也。
田园暇也。
矍铄哉、是翁也。
记当时，弧矢垂门，孤负四方志也。
休也。
牙签插架，玉帐持麾，总成非也。
浮生梦也。
皇皇欲、奚为也。
趁身闲、随分粗衣淡饭，一笑又可妨也。
问神仙，底处蓬莱，醉乡是也。
轻云暮卷，望澄空如水，千里一碧。
菱镜冰悬，桂输玉碾，喜见中原秋色。
老蟾炯炯无翳，阅尽尘寰今昔，堪恨处，度霓裳曾到，长生宫阙。
坐客。
休叹息。
看此清光，天岂限南北。
便好乘风，为持玉斧，修取山河如一。
西湖旧时花草，会遣孀娥重识。
从今去，举太平玩事，长如今夕。
红绡剪就，绛蜡熔成，天然一种仙姿。
竹外家风，凄凉俭薄为宜。
东君苦怜消瘦，强教伊、傅粉匀脂。
较量尽，胜夭桃轻俗，繁杏粗肥。
好是新妆雅态，对疏蟾淡淡，薄雾霏霏。
迥出红尘，轻盈玉骨冰肌。
犹嫌污人颜色，谁云似、虢国娥眉。
香韵别，怕满园、蜂蝶未知。
修洁孤高，凌霜傲雪，萧然尘外丰姿。
一白无瑕，玉堂茅舍俱宜。
飘飘羽衣缟袂，都不染、富贵膏脂。
调羹事，看水边清瘦，雨后红肥。
偏爱春工尚浅，向南枝信透，东阁香霏。
翠袖犹寒，不禁弱质柔肌。
浑如故人邂逅，聊相与、一笑开眉。
归去晚，任帘栊、深闭未知。
去年曾借梅为寿。
转眼垂孤小春又。
一笑巡檐清影瘦。
雪边聊且，收香藏白，少俟融和透。
新来东阁高吟就。
金鼎家声自依旧。
唤取玉妃重举酒。
百花头上，一枝芳信，终属东君手。
春在粉墙西，墙里不知春色。
惟有桃花一树，似故园益识。
晚来携客上南楼，山外又山隔。
准拟清明何处，问东风知得。
万里青天，西来后我，先我东归。
夜月鞭筹，春风幕府，鹗荐争推。
杯行到手休辞。
道秋菊、春兰有时。
若到松江，莫惊鸥鹭，记取坡词。
韶华只隔窗儿外。
病起昏于醉。
花开花落总相忘。
惟有梦随胡蝶、趁春忙。
故园芳草应如旧。
只恨人消瘦。
拟凭飞燕语归期。
拚却牡丹开了、有酴醿。
无可不可。
还你天公还我我。
味触声香。
尽付庄周蝶满床。
谩天不过。
留取心机休用破。
净几明窗。
乐取闲中日月长。
如何则可。
我亦不知其谓我。
隐几焚香。
对酒一壶书一床。
知仁观过。
浑沌翻怜谁凿破。
寄傲南窗。
堪羡渊明滋味长。
不暖不寒天气，无思无虑山人。
竹窗时听野禽鸣。
更有松风成韵。
竟日蒲团打坐，有时藜仗闲行。
呼童开酒荐杯羹。
欲睡携书就枕。
排遣新寒有酒，追寻旧隐无人。
四山朔吹又冬鸣。
吹送午钟余韵。
过眼霜高木落，寄心月驶云行。
归欤闭户饱藜羹。
世事华胥一枕。
枫荻响飕飕。
长江六月秋。
二十年、重到沙头。
城郭人民那似旧，曾识面、两三鸥。
落日且登楼。
英雄休涕流。
望黄旗、王气东浮。
借问烟芜苍莽处，还莫是、古襄州。
懒上巍楼，楚江一望天无际。
漫游萍寄。
莫挽东流水。
一片秋光，直到山阴里。
人还记。
戍边归未。
更忆鲈鱼美。
趁西风、且登黄鹤，挥毫先奏秋赋。
燕山桂种清芬在。
人物翩翩如许。
堪羡处。
长安近、蟾宫相继金闺步。
佳哉盛举。
看精淬龙泉，厚培鹏背，自此要津去。
荆州事，多幸乡情相予。
几番灯柝棋墅。
转头江阔轻帆速，梦入吴松鸥鹭。
君记取。
旧王粲、曾言信美非吾土。
故人相语。
为细数艰难，满头雪白，无奈戍边苦。
对垂弧、引觞一笑，凄凉薄分天赋。
丁年驰骛弓刀后，报国孤忠自许。
堪叹处。
今老矣，强颜犹踵邯郸步。
安能远举。
谩目送征鸿，梦劳胡蝶，无计便归去。
清闲禄，旧说天公靳予。
何时松菊村墅。
生非燕颔鸢肩相，岂是觚棱鹓鹭。
收拾取。
休直似、文渊定远空怀土。
阿戎可语。
待乞得身还，屏伊世累，甘受作诗苦。
少年随分赋鹦洲。
得意桂花秋。
今日送君行色，梦和月到南楼。
材名仲父，辞华季子，香满南州。
勉力中流击楫，直须连钓鳌头。
少年塞上秋来早，昴街尚余芒曜。
举目关河，惊心弧矢，顾我岂堪戎纛。
几番凤诰。
愧保障何功，恩隆旒藻。
笑指呼鹰，露花烟草忆刘表。
头鸬如许相与，岁寒犹赖有，白发公道。
对月怀人，临风访古，往事凄凉难考。
何时是了。
莫驰志伊吾，贪名清庙。
松菊归来，稽山招此老。
正莼鲈佳梦绕吴乡，牙樯忍轻离。
向仲宣楼上，凭高举酒，几共灯棋。
曾记少陵留咏，出幕合持麾。
飞盖长安去，华贯平跻。
好是倚门迎笑，恰野堂云壑，菊后梅时。
庆凤雏新长，携手奉莱衣。
抚孤松、绝胜细柳，念征人、徒老玉关西。
归来也，幅巾藜杖，办取追随。
怅浮生、俯仰迹成空，依然此江山。
对秋容如画，天长雁度，水阔鸥闲。
追游未甘老态，凭酒借红颜。
归骑斜阳外，柳老荷残。
幸对黄花时节，喜宾朋晤语。
烽火平安。
仅风巾一笑，名尚满人寰。
要流芳、相期千载，肯区区、徒恋片时欢。
姑聊尔，招呼楚调，慰藉南冠。
八足横戈，一身衷甲，将军致尔来前。
呼僮解缚，亟荐泽虞鲜。
族类横行草地，今骈首、鼎镬连连。
荆江上，不图霜后，风味似吴天。
晴川。
千里外，分甘遗远，多谢勤拳。
对香枨新酒，一洗腥膻。
慰我吟情归思，都忘却、张子鲈鳊。
持螯了，老饕作赋，佳话楚乡传。
大块赋形，皇览揆予，俾尔昌而寿。
嗟壮游。
岁月老征裘。
向秋来、顿如蒲柳。
桂开又。
鲈鲙蟹橙正美，故人应忆传杯手。
想薜荔岩峦，梧桐庭院，当时风景依旧。
对斜阳、极目倚危楼。
问一舸、何时过吴头。
乘下泽车，戴华阳巾，锦衣游昼。
犹。
客有名流。
交情金石襟期厚。
双湖烟艇里，剑锋紫气冲斗。
剩妙墨淋漓，清歌发越，未应独步诗千首。
待挂了衣冠，来寻杖屦，陪君此乐须有。
到如今、不愿酒泉侯。
愿生入、玉门早归休。
任远人、从问安否。
梁园宾客虽富。
谁出相如右。
相逢身健，时平无事，是处溪山明秀。
与君举斝若为酬。
有年年、人月长久。
黄旗吉语飞来，胡儿已落将军手。
吾皇神武，一新城郭，断谟天授。
铁骑才临，雕戈竞逐，击蛇先首。
快风驱雨洗，江空谷静，淮淝上、似之否。
此事老臣何有。
想捷传、延英方昼。
玉颜应笑，金瓯堪保，贺声交口。
吾责免夫，吾归可矣，萧然一叟。
把功名，分付诸公，聊自赏酒盈斗。
荆州咫尺神州，几番得失孙刘手。
山河天险，东南牖户，钺何轻授。
泪落碑存，鹤归城是，不堪回首。
喜大堤草色，镇长春在，羊与陆、孰能否。
风景依然吾有。
柳营深、铁衣闲昼。
摩云胜气，追戎马足，走蜚狐口。
往事纷纷，付之蛮触，相忘庄叟。
有人焉，中夜闻鸡，剑光正烛牛斗。
吾皇神武中兴，直须整顿舆图旧。
岂惟天顾，岷峨一角，但西其首。
遮护咽喉，扶持气脉，宁无医手。
有庙谟先定，傍观何待，留侯蹑、魏侯肘。
天眷我家仁厚。
盛英才、载量车斗。
中流孤艇，千钧一发，老夫何有。
休对秋风，移宫换羽，吟无绝口。
看福星，太乙临梁，此虏自不能久。
梅边连辔偕来，柳边先我观光去。
一门椿桂，尊君孙盛，小儿文举。
黄鹤联登，横翔雕鹗，健凌鹦鹉。
趁霜晴春小，南宫问讯，又同奏、明光赋。
从此青云阔步。
看龙门、锦标双取。
荆州时事，不妨大对，细陈当宁。
久要论交，中年语别，不堪离绪。
约杏园，得意归时，吾已在浙江浒。
荡节将行，愿隰尽、花毡铺白。
人羡道、青丝辔整，红蕖幕出。
宇宙中间无点翳，水天上下俱同色。
向个中、著此玉为人，真英特。
元自得，融和力。
浑不管，凝寒极。
看福星临照，政敷民格。
且访桃源仙世界，伫传梅驿春消息。
定明年、拜表贺端闱，螭坳立。
自当年、种柳向西门，古今号名州。
对风声策策，浪涛衮衮，又是新秋。
暂为江山弹压，谁得似贤侯。
夜观灯棋里，几共边筹。
休效季鹰高兴，为莼羹鲈鲙，遽念吴头。
且安排维楫，相与济中流。
看邦人、尽歌襦衤夸，愿紫皇、乞与福星留。
令人忆，数行过雁，月在南楼。
续仲宣、一赋小呼鹰，声名满荆州。
向宾筵游戏，毫端月露，皮里阳秋。
遍历文书刁斗，何患不封侯。
横槊风烟表，独占诗筹。
见说眉攒心事，在岷峨乡国，落日西头。
怅英豪遗恨，都付大江流。
伟平生、经纶雅志，把重弓、聊为汉关留。
中秋近，何如载酒，一笑登楼。
自六朝、用武诧荆州，襟喉重疆陲。
更西风似箭，峡江如线，事势夔夔。
须仗中流砥柱，天付治平谁。
甚矣吾衰矣，将老东篱。
休说纷纷往梦，任阴平邓艾，骆谷姜维。
向棋边聊且，官事了痴儿。
雨未阴、毋忘户牖，挂长绳、系不住铜仪。
空遐想，桃源春媚，安得追随。
对西风、先自念莼鲈，又还月生西。
叹平生霜露，而今都在，两鬓丝丝。
当年门垂蓬矢，壮岁竟奚为。
磊落中心事，只有天知。
多谢君恩深厚，费丁宁温诏，犹置驱驰。
看弓刀何事，终是愧毛锥。
愿今年、四郊无警，向酒边、多作数篇诗。
山林下，相将见一，舍我其谁。
问秋光、乞得一宵闲，满引玉东西。
喜亲朋咸集，宴酣真乐，非竹非丝。
坎止流行付分，岂尽是人为。
试向君平卜，还可前知。
自笑头颅如此，奈乌轮难系，驹隙如驰。
慨壮图已矣，指地不须锥。
任从渠、翻云覆雨，愿老于耕钓乐于诗。
三军事，天家自有，大将为谁。
仿离骚、览揆度新讴，空云霭乌丝。
把长庚才调，小施筹笔，犹处囊锥。
鸾枳氵鸡滩发轫，指日问朝衣。
雪片梅花外，已露南枝。
休羡汉疏晋阮，记当年楚产，同是家儿。
怅岁华如许，同官复同时。
引宫商、细赓郢唱，向樽前、谁为一歌之。
蓬壶侣，长春不老，有美人兮。
问孀娥、僝僽厌看人，唯复厌人看。
正凉宵准拟，招延素魄，慰藉苍颜。
廉纤梧桐细雨，吹彻玉箫寒。
仿佛山河影，只在云端。
又似去年今夕，枉教人惆怅，立尽阑干。
想菱花尘匣，憔悴女乘鸾。
恨无从、一登天柱，约宾朋、随分荐清欢。
持杯祝，老蟾无恙，留待明年。
灯棋三载客边头。
江汉等萍浮。
一片白云关念，对床夜雨难留。
堂堂事会，相期烝楫，共济泾舟。
今岁雁来应早，着鞭莫待深秋。
南风吹棹过吴头。
聚散付云浮。
且共一杯怀楚，须期万户封留。
藕花时候，五湖烟雨，西子扁舟。
转首梦回残角，征人塞上新秋。
夜来南极十分明。
申月应生申。
小范龙图老子，大苏玉局仙人。
擎天健手，家传方略，功在峨岷。
看取芝封夜下，归来尽展经纶。
可恨经年别。
正安排、剖瓜植竹，拟酬佳节。
应为犁锄机杼懒，天遣阿香磨折。
翻一饷、廉纤凄切。
寂寞金针红线女，枉玉箫、吹断秦楼月。
清漏静，楚天阔。
东皋且愿三农悦。
任从渠、鹊桥蛛网，一番虚设。
挽取天河聊为我，尽洗西风残热。
休懊恼、云生巫峡。
底用乞灵求太巧，看世人、弄巧多成拙。
姑止酒，命茶啜。
晓听平安报。
信荆州、古今形胜，金汤天造。
落日岘山陈迹在，依旧大堤芳草。
叹紫塞、黄尘未扫。
水合水生来又去，赖胡雏、犹畏熊当道。
薇柳戍，甚时了。
乞身屡上笺天表。
感恩深、丁宁帝语，许同方召。
自愧黔驴无伎俩，桑土绸缪盍早。
空手袖、剑锋懊恼。
要鲙鲸鲵封京观，愿汉廷用壮臣年老。
毋更取，仲华笑。
梦觉闻鸡报。
问岘边、晋家城郭，旧邦新造。
谁遣平明旌旆入，人说当年草草。
犹幸把、腥埃俱扫。
封越老苍方寸在，任酋渠、远度龙堆道。
还又过，一春了。
少年意气轻三表。
到如今、名惭小范，功插前召。
赖有把茅归去是，乘此抽身须早。
何苦受、天来烦恼。
报国丹忠虽未泯，奈长卿已病文渊老。
聊把酒，仰天笑。
问金城方略，数十年来，谁堪称许。
万福威名，草木识淮浦。
西顾天长，中流地重，著此巨鳌柱。
见说棋边，风声鹤唳，胆落胡虏。
老子家声，六韬亲授，渭水归来，非熊非虎。
江汉滔滔，建大将旗鼓。
孤矢开祥，节旄迎渥，勋业纪盟府。
好对芳天，莺花未老，金樽频举。
自鹫峰曾见，金粟如来，犹有英烈。
碧玉琅玕，点缀碎琼屑。
不御纷华，独餐沆瀣，比众芳殊别。
好向凉宵，无风无雨，宜露宜月。
身在山中，名香天下，全似幽人，一种修洁。
解使多愁，对此亦纾悦。
绿绮窗前，乌云鬓侧，休为玉人折。
剩赋新词，满倾佳醑，为成三绝。
问前身应在，香醉山中，今存风烈。
佳夕招延，清论度飞屑。
玉斝盈盈，金英点点，标格侬家别。
好个凉天，更无滴雨，只欠些月。
菊客兰兄，纷纷侪辈，纵尔芬芳，输我高洁。
鼻观先知，羞取俗颜悦。
解后成欢，从容挹爽，何羡广寒折。
我有高吟，为君纪此，一段奇绝。
大不逾粟许，飘散人间，直恁清烈。
管领芳樽，底事不渠屑。
中夜庭前，小山丛畔，韵度从来别。
那更今年，留连秋色，将傍菊月。
堪羡纱窗，胆瓶斜浸，浅酌低讴，人花双洁。
恼杀多情，一见一回悦。
生怕朝来，梧桐过雨，把花神摧折。
倩取骚人，黄香作传，笔未宜绝。
天顾坤维，持橐秉旄，屈公此行。
正地雷观象，一阳将复，天星验数，五福初临。
汉指才宣，蜀民相贺，百万耄倪犹更生。
先声布，便胆寒西贼，关塞无尘。
休嗟往事营营。
要清献、乖崖相拟伦。
看作新精采，叶符气运，转旋机括，元在人心。
奖率三军，扫清万里，从此西南开太平。
功成后，却归来廊庙，细展经纶。
我爱临川，簪绂丛林，有宅一区。
记谢墩名字，百年犹在，平泉孙子，三世重居。
皂盖新营，青毡旧识，此复古春秋宜大书。
奇哉事，信当时种子，下到工夫。
笑渠。
驷马门闾。
是几往过之凡几墟。
喜尚存遗爱，甘棠在在，无穷生意，茂草如如。
载酒寻盟，论诗结社，想田可秫兮园可蔬。
应须念，古鄇亭乔木，无恙还无。
甚天色。
苦问桃红李白。
伊祈氏，沙际才归，依约春回晓烟湿。
老寒犹煞忒。
景物。
中年惯识。
天应遣，雨洗风梳，柳睡花眠尚无力。
名园谩他适。
任黄四栽培，殷七奇特。
一年好处须寒食。
待花畔携酒，酒边索句，春余太半未须急。
记旧隐幽寂。
我亦。
几时得。
归检点苔封，评品梅格。
教看林下休官一。
与莺花分界，渔樵争席。
抚松长啸，芳菲事，尽渠惜。
白妃卷絮逐风颠。
透朱帘。
向空漫。
剪出冰花，偏爱腊前看。
能费化工多少力，千万里，尽同天。
歌楼清赏记当年。
玉人占。
绣衾塞。
老去孤高，世虑肯咨煎。
争似小窗梅影下，聊一笑，付无言。
昨夜雨兼风。
断送残红。
老塞犹自著帘栊。
为问香篝人语道，翠被还重。
何处有疏钟。
惊起匆匆。
惜春休放酒杯空。
芳草天涯寒食又，归兴尤酉农。
天限长江，云扰中原，一局持棋势。
汉将谁。
盍为扫清之。
彼伎犹、黔驴而止。
客亦知。
何材不生斯世。
丁宁屡费君王旨。
向马首论诗，灯前观剑，岂无差强人意。
幸崆峒麦熟且休师。
又焉用陈琳檄书飞。
一笛楼头，万柳营间，从容麾帜。
噫。
代有戎夷。
时贤患乏经纶志。
紫岩公一出，敌当惊见花字。
谩被发忧邻，汗颜笑斫，客邪终岂婴元气。
待拜表笺天，移文问隐，老夫行且归矣。
怕胡雏穴隙尚相窥。
有淝水儿曹举兵麾。
看中兴、隽烈堪继。
随世样多能底。
卿自为卿计。
不妨老子，婆娑矍铄，从渠屦盈户外。
何须岘万勒丰碑。
有天知、方寸余地。
问梁益。
天设金城铁壁。
西风外，依约雁来，还报关山旧秋色。
三秦听汉檄。
远恨绵绵脉脉。
频年事，虚掷桑阴，袆允诸人竟何策。
彤弓误殊锡。
怅活国难医，救世须佛。
平生本藉毛锥力。
对弧矢初度，满头白发，何堪兵卫叠画戟。
咄青史陈迹。
酒石。
羡王绩。
任击缶呼天，此乐何极。
奚须太息惊前席。
望天阍休待，梦如陶翼。
柳边春后，放定远，出西域。
问西陵、治比汉河南，若为遽东归。
正峡江衮衮，中流我共，一楫杭之。
倏听攀辕告语，公去衤夸襦谁。
赖有甘棠在，人口如碑。
百尺楼头徙倚，记绸缪桑土，几对灯棋。
指鹭洲何处，心事想鸥知。
向江湖、毋忘魏阙，正吾皇、当馈急贤时。
经纶事，更须玩易，勿但言诗。
同此三秋端正月，地高先得光辉。
分明身世玉琉璃。
不妨人未老，长与月相期。
我有芳尊供玩事，从渠魏鹊无枝。
直须饮到五更时。
大家眠玉界，莫羡宴瑶池。
楚乡三载中秋，倚楼辄值萧萧雨。
澄空向午，廉纤数点，又疑虚度。
卷起云鬟，掣开妆鉴，喜瞻眉宇。
问常娥丰貌，间何阔矣，元不老、只如故。
见了悄然无语。
但令人、不堪怀古。
老蟾应记，旧时人物，孙刘陶庾。
俯仰皆空，阴晴何恨，芳樽频举。
问他年，忆取今宵，人如许、月如许。
可爱十分月，都无一点云。
清光是处皆有，浑不许人分。
独是大江深处，一片水晶世界，仿佛有微痕。
坐到夜深际，万籁寂无闻。
与诸君，同一笑，举芳樽。
素娥自有佳约，何必命红裙。
顷刻参横斗转，归去华胥一觉，玩事任纷纷。
我袖有玉斧，当为整乾坤。
公归东里我西州。
枫荻楚天秋。
乌樯转首，暮云江树，落日沙头。
瞿唐此去风涛恶，宁愿贾胡留。
明年春晚，松江笠泽，归约追游。
对剑花凝，笳叶卷，天宇尘清声萧。
楼船催解处，正日戈夕照，风旗西矗。
虎战龙争，人非地是，形势昔雄三国。
景升今何在，怅婆娑老子，奚堪荆牧。
岂自古常言，力宁斗智，智宁如福。
西征非太速。
奈臣职、难负君王嘱。
嗟往事、祁山抗表，剑阁刊铭，只成堕甑并空轴。
喜听平安信，岂止为、区区一竹。
蚊氓类、笑谈逐。
玉关归老，不愿封侯食肉。
愿还太平旧蜀。
斜日挂汀洲。
帆影悠悠。
碧云合处是吴头。
几片寒芦三两雁，人立清秋。
柳外莫停舟。
休问闲愁。
人生江海一萍浮。
世路相期如此水，万里安流。
上巍楼、指顾剑东西，依然旧江山。
怅谁为荆棘，委渠天险，薄我风寒。
金瓯经营几载，鸿雁尚漂残。
一片迷棋局，著手良难。
犹幸红旗破贼，有竹边新报，喜听平安。
问纷纷遗事，一笑付凭栏。
愿天驱、五丁壮士，挽岷峨、生意兴春还。
斜阳外，梦回芳草，人老萧关。
才过新正，能几日、海棠开了。
将谓是、睡犹未足，嫣然何笑。
一片殷红新锦样，天机知费春多少。
更芳期、不待燕黄昏，莺清晓。
花旧说，南昌好。
花宜占，东风早。
想香霏地近，融和偏巧。
佳句流传千古在，石湖不见坡翁老。
倩何人、寄驿报家山，教知道。
自入春来，花信费、几番风了。
先付与、红妆万点，苍颜一笑。
旧说沈香亭北似，今虽濯锦江头少。
最可人、枝上月笼春，烟含晓。
亨会称，花王好。
嘉聘惜，梅兄早。
对芳容细玩，天然新巧。
羯鼓不须催太甚，霓裳易散梨园老。
任杜鹃、犹自殿韶华，呼殷道。
风又雨。
芳事匆匆如旅。
借问甚时才百五。
东君浑弗顾。
红紫园林几许。
横笛数声何处。
桃涨连天归未去。
客和春且驻。
春且驻。
休惜残红无主。
柳色青青还未絮。
牡丹犹待雨。
金鸭沈烟一缕。
人在纱窗觅句。
仿佛家山三月暮。
隔帘闻燕语。
雪山有缘，白首重来，信不偶然。
怅怆凄未洗，平戎何策，英灵不绝，赖蜀多贤。
耆旧二三，甲兵百万，力障狂澜回巨川。
秋声静，共巍楼把酒，自足筹边。
何人为我笺天。
焉用此客星留井躔。
正柴桑栗里，稻肥蟹健，松江笠泽，莼美鲈鲜。
百计求闲，一归未得，便得归闲能几年。
持公赋，待后堂新唱，夸语彭宣。
人生能有几中秋。
人自多愁。
月又何愁。
老娥今夜为谁羞。
云意悠悠。
雨意悠悠。
自怜踪迹等萍浮。
去岁荆州。
今岁渝州。
可人谁与共斯楼。
归去休休。
睡去休休。
晚出千林，中立三秋，清哉此花。
自鹫峰移下，碎成玉屑，蟾宫分到，缀作金葩。
粟许来微，薰天声价，较楚蕙庾梅还韵些。
真奇处，但餐沆瀣，不染繁华。
酒边一笑婆娑。
疑香醉山中尊者家。
怅尘埃俗状，强颜羞对，风骚墨客，乐事堪夸。
月照才清，露浓尤馥，饮待夜深应更佳。
姑容我，胆瓶斜插，卧看窗纱。
江头雨过黄花，片帆催向春闱去。
两年共我，风舟问峡，霜砧闻楚。
定远从军，慈恩策第，岂堪同语。
谩咨嗟人事，分明天意，广寒阙、待平步。
健笔凌云如许。
看新年、榜登龙虎。
转头却笑，弓刀塞上，粗官何取。
海阔鹏抟，途穷马老，不胜离绪。
过旧游、人问征夫，烦为说、戍边苦。
天涯舍我先归，还知我以何时去。
浮生萍梗，南辕北旆，之吴之楚。
岂偶然哉，祗堪一笑，无庸多语。
向临岐赋别，丁宁祝望，竿百尺、进一步。
其奈头颅如许。
更藩篱、穴犹据虎。
良机一失，付之谁手，探囊堪取。
君对天庭，上咨西事，历陈条绪。
问相如、汉指来宣，果何益、亦何苦。
咄咄衰翁，向羽书中，又过一春。
正老怀梦想，扁舟访剡，壮图惭负，万里城并，溟翼上之，冀群空矣，自此阳关无故人。
岷江路，忆一番风浪，三月烟尘。
美哉乐事良辰。
正好趁东门官柳新。
且舒晴慷慨，何须感旧，转头解后，未必犹今。
问讯南楼，劳还西戍，君为楚歌侬越吟。
眉黄近，怕洛涯催出，便有佳音。
万里戍边，八载去家，始遂一归。
怅中年早历，虎头兵幕，平生屡建，豹尾神旗。
乞得闲身，毋庸多议，感荷九重渊听知。
当时事，似狂澜欲倒，孰障东之。
天教狂虏灰飞。
更莫问儿郎存血衣。
把雪裘霜帽，绝交楚徼，雨蓑风笠，投老吴矶江上有吴王矶，借用。
径与松荒，人同鹤在，交友晓天星样稀。
从今去，共麹生相约，愿乐清时。
天目山房，洪崖老仙，亲授一灯。
自檄草参筹，宾筵领袖，鼎梅助味，省闼权衡。
华国文章，立朝风力，犹有老成人典刑。
如公样，盍夜趋宣室，昼对延英。
乘轺惠我湘民。
作翼轸中间一福星。
正千艘漕玉，张颐西峤，单车把绣，将指南闽。
过阙留中，历阶而上，方值汉朝更化新。
南中事，若君王问及，老弗能胜。
明日生初，还知否、明年六十。
嗟老矣、满头都缟，寸心犹赤。
三十载间尘土债，几千里外风涛役。
赖君天、许放故山归，恩无极。
出而作，入而息。
美可茹，鲜可食。
任浩书空咄，禹笑人寂。
断国谋王非我事，抱孙弄子聊吾适。
且从今、时复一中之，杯中物。
蝶梦惊残，仿佛似、东方才白。
人报道、城疑不夜，界几无色。
敲瓦微听冰线响，开窗倏放风花入。
拥重貂、曾不觉寒侵，将何德。
呼剡棹，行为客。
平蔡垒，何能役。
算争如、穷檐高卧，闭门毋出。
安得松江江上去，一蓑独钓丝千尺。
要不持、寸铁和前修，文章伯。
立雪寒窗，照肝胆、了然明白。
浑似得、齐宫气象，郢楼颜色。
天籁无声随物应，阳春有脚从中入。
与邦人、稽首谢天工，元冥德。
人正作，潇湘客。
谁谓有，蓝关役。
对江天暮景，鹅溪描出。
银浪卷飞鸥一片，玉枝擎重龙千尺。
羡联镳、曾作岳峰游，前方伯。
把绣成吟，真压倒、古之元白。
佳句有、雪车冰柱，曾无矜色。
一点不留烟火气，诗脾时有清风入。
更岭边、多少活人恩，于公德。
公自是，朝天客。
应笑我，为人役。
看时犹多事，公须一出。
琅腹细披忠抱寸，龙颜密侍天威尺。
借笔端、从此润皇猷，翰林伯。
听彻惊乌，起览镜、顿添头白。
曾不见、江南人寄，一枝春色。
风卷龙鳞残甲下，山无虎迹新蹄入。
罄冰天、桂海使同风，修文德。
三十载，江湖客。
千万里，关山役。
且付之杯酒，何愁西出。
天女花边浑似剪，志公杖上平如尺。
把富贫、都作一般看，何什伯。
草草春盘，那敢赋、丝青玉白。
湘波动、应怀归思，柳催行色。
冻逐寒梢残雪解，暖随野烧轻烟入。
举人间、无物不光辉，东皇德。
莺燕报，朱门客。
乌兔老，红尘役。
羡翠轺多暇，彩花新出。
捧日东城行应制，去天只隔城南尺。
趁五更、桦烛向端闱，班常伯。
春自何来，深雪里、南枝先白。
伊祁氏、一番陶冶，千林香色。
弱柳眼回青尚浅，小桃腮晕红将入。
笑渠侬、剪彩与裁花，夸闺德。
九十日，春还客。
数千里，官为役。
看时来、雁随云去，鱼从冰出。
一脉流通天造化，三杯扶植身关尺。
对东皇、太乙续离骚，需词伯。
万紫千红，都不似、玉奴一白。
三数萼、有冰霜操，无脂粉色。
长共竹君松友伴，岂容蝶使蜂媒入。
似惠和、伊任与夷清，兼三德。
能洁己，能娱客。
成子后，调羹役。
更岁寒风味，时然后出。
春浅吹回羌管寸，夜阑吟费花笺尺。
炯使星、两两月黄昏，真诗伯。
老作星沙守。
问今年、平头六十，翁还知否。
暑葛霜砧都历遍，还著回旋舞袖。
奚所用、皤然一叟。
欲觅金丹驻颜色，纵铁鞋、踏破终无有。
空自诧，不龟手。
西风又近中秋候。
记相将、桂华开未，月儿圆又。
弧矢四方男子事，争奈灰心也久。
何以报、国恩深厚。
了却官痴归去好，有竹窗、蓬户生涯旧。
姑一笑，付杯酒。
问讯南州守。
怅吾生、今非昔比，后犹今否。
涉尽风涛凭个甚，一瓣心香在袖。
人竞说、顽哉此叟。
识破荣途皆幻境，只形骸、已累它何有。
姑勉尔，应之手。
休烦下太勤占候。
怕漂零、江湖易老，光阴难又。
兔魄初生人初度，期共婵娟长久。
赖此月、于人犹厚。
燕颔封侯非我事，早携书、归卧吾庐旧。
渝此约，有如酒。
宵旰轸先虑，岭海屈真儒。
金城素有奇略，不待至才图。
春满洲鹦楼鹤，天付簪山带水，驷马驾轻车。
六月正炎热，吾肯缓吾驱。
越蓬婆，逾邛笮，彼穹庐。
其能涉我烟瘴，载籍以来无。
联络五溪百粤，托柱南方半壁，中外保无虞。
了此经营事，归去位钧枢。
洞庭千古月，湘水一天秋。
凉宵将傍三五，玩事若为酬。
人立梧桐影下，身在桂花香里。
疑是玉为州。
宇宙大圆镜，沆瀣际空浮。
傍谯城，瞻岳麓，有巍楼。
不妨举酒，相与一笑作遨头。
人已星星华发，月只团团素魄，几对老蟾羞。
回首海天阔，心与水东流。
佳月四时有，举世重中秋。
金明水秀竞爽，亘古景难酬。
爝火繁星退敛，桂海冰天洞照，清影遍神州。
万象自妍丑，一鉴碧虚浮。
昔苏张，夸玉界，赋琼楼。
素娥阅人多矣，不怕雪添头。
只恐参横斗转，还又酒阑歌散，醉态醒堪羞。
安得真仙术，兔魄驻西流。
敢问辽天月，历几亿春秋。
老娥盍相刮目，无一语相酬。
似讶经年间阔，类笑衰翁潦倒，岁岁客他州。
清照五湖阔，倦影一萍浮。
任渠侬，琴当户，酒当楼。
人生适意，封君何似橘千头。
月正圆时固好，人欲闲时须早，毋作陇西羞。
多谢锦囊句，椽笔富清流。
问讯中秋月，瞥见一眉弯。
婆娑桂影、今年又向桂林看。
蓬矢桑弧初度，罗带玉簪旧识，俯仰十年间。
记得老坡语，颓景薄西山。
碧虚人，应笑我，已苍颜。
岁寒耿耿，不改惟有寸心丹。
目断风涛万里，梦绕烟霞一壑，老矣甚时闲。
不愿酒泉郡，愿入玉门关。
渐吾乡秋近，正莼美、更鲈肥。
顾安得相从，征帆衔尾，飞盖追随。
南中眼前事势，正相持、边腹一枰棋。
将谓灯明月暗，笑谈共和韩诗。
谁知。
催上天畿。
无计可，挽留之。
想翠微深处，倚楼日望，天际人归。
中流江涛衮衮，藉烝徒、共楫属之谁。
回首西风过雁，料君为我兴思。
六十衰翁，更加二龄，此何等时。
不退寻岩壑，相安耕钓，重来岭峤，犹事驱驰。
绝类文渊，当年矍铄，上马据鞍奚所为。
偏怜处，是难堪潦雾，水际鸢飞。
云台铜柱空题。
奈床下伊人心素疑。
自古来如此，只须付酒，风光纵好，勿复言时。
莼菜美时，桂花香里，所愿少须臾乐之。
西风外，喜羽书夜静，即是归期。
今岁垂弧，欲自寿、一辞莫措。
何可拟、翁头如雪，香山白傅。
首夏一番罹重病，去秋数月撄狂虏。
赖天公、肯为保余生，逢初度。
今幸释，千钧负。
尤可喜，归田去。
但蹒跚勃窣，龙钟如许。
薇柳诸关成底事，菊松三径犹堪主。
办篮舆、尚可檄渔樵，盟鸥鹭。
昨夜虽三五，宝鉴未纯全。
今宵既望，兔魄才是十分圆。
又得平滩系缆，冷浸玻璃千顷，表里一壶天。
扶惫蓬窗下，拚却夜深眠。
想嫦娥，应笑我，鬓苍然。
平生修玩，犹记历历旧山川。
安得乘槎访斗，问讯广寒宫殿，怅未了尘绿。
愿赐长生药，换我骨为仙。
数年来、揆度在南州，今年在家山。
叹平生踪迹，荆淮岭蜀，多少间关。
幸对园林花竹，一笑且团栾。
莫忆西风梦，驰志楼兰。
赢得维摩多病，奈鬓毛剥落，步武蹒跚。
神仙何处，遗我以金丹。
愿明时、清平无事，放老翁、长伴白鸥闲。
聊相与，桂花香里，满酌开颜。
日日酒围花阵。
画阁红楼相近。
残月醉归来，长是雨羞云困。
低问。
低问。
独自绣帏睡稳。
窗外燕娇莺妒。
窗下梦魂无据。
梦好却频惊，不到彩云深处。
无绪。
无绪。
红重一帘花雨。
玉搔头，金约臂。
娇重不胜残醉。
留粉黛，晕胭脂。
浅寒生玉肌。
待归来，浑未准。
疑杀那回书信。
春又好，思无穷。
卷帘花露浓。
春尚浅。
江上柳梢风软。
销尽玉梅春不管。
冷香和梦远。
脉脉绿窗新怨。
花胜无心重翦。
帘押护香闲不卷。
卷帘芳事遍。
春意泄。
香重一枝梅雪。
寒透玉壶冰暗结。
玉奴情更劣。
似语还羞奇绝。
妒白怜红时节。
酒力未醒双眼缬。
一帘风弄月。
晴意早。
帘外数声啼鸟。
有约不来春梦杳。
琐窗微弄晓。
江上残梅未扫。
叶底芳桃红小。
天远断云尘不到。
过春还草草。
春意薄。
江上晚来风恶。
帘外海棠花半落。
睡深浑未觉。
梦想当年行乐。
新恨暗添金鹊。
写就金笺无处托。
去鸿天一角。
丝发风轻掠，酥胸冷不侵。
背人小立卸瑶簪。
一缕柔情系得、几人心。
曲槛花方蓓，河桥柳未阴。
红羞绿困不能禁。
恼乱东风无计、等春深。
掩笑轻抬袖，慵妆浅画眉。
嫩晴帘箔玉梅飞。
门外寒轻疏柳、趁黄时。
绾带香罗结，交钗绿玉枝。
看看又误踏青期。
倚遍栏干心事、只春知。
轻云过雨，炎晖初减，楼台片片余霞。
曲径通幽，小阑斜护，水天薄暮人家。
暝色趣归鸦，竹风交立玉，清透窗纱。
断岸涟漪，乱萍芳苇绕烟沙。
依稀画艇莲娃。
掩鲛绡微沁，急桨咿哑。
香雾霏微，冷光摇曳，娅红深映低花。
天际玉钩斜。
矶边菱唱答，惊断鸣蛙。
满棹白苹归去，幽兴绕天涯。
紫陌芳尘，烟缕收寒，雨丝过云。
羡交阴桃叶，窗前曲槛，认巢燕子，柳底朱门。
回首年时，雾鬟风袖，袅袅娉娉娇上春。
逢迎处，仅芳华缱绻，玉佩殷勤。
谁知此际销魂。
漫隐约人前笑语温。
记掌中纤细，真成一梦，花时怨忆，应为双文。
载酒心情，教眉诗句，空悔风流曾误人。
凭谁去，待寄将恨事，两处平分。
卷珠帘、几番花信。
轻寒犹自成阵。
一年芳事如朝梦，容易绿深红褪。
寒食近。
惟自有、断肠垂柳禁春困。
琐窗深静。
悄叠损缕衣，凝尘暗掩，金斗熨清润。
章台恨。
准拟芳期未稳。
旧游细把重忖。
鉴鸾钗凤平分久，留取年时心印。
谁与问。
待试写花笺，密寄教郎认。
妒香怜粉。
欲写却还羞，轻颦浅叹，字字揽方寸。
隐枕轻潮，拂尘疏雨，幽梦似真还断。
莺雏燕婉，依约年时，花下试翻歌扇。
憔悴鬓怯春寒，慢掠轻丝，柳风如箭。
甚阳台渺邈，行云无准，楚天空远。
应唤觉、当日琴心，只今诗思，惆怅客衣尘染。
钗留股玉，袜袭钩罗，荏苒腻寒香变。
问讯多情，别后笑巧颦娇，对谁长倩。
但晚来江上，眼迷心想，越山两点。
翠羽低飞帘半揭。
宝簟牙床凉似雪。
窗虚云母澹无风，隔墙花动黄昏月。
玉钗鸾坠发。
盈盈白露侵罗袜。
记逢迎，鸿惊燕婉，灯影弄明灭。
蜀雨巫云愁断绝。
罗带同心留绾结。
交枝红豆雨中看，为君滴尽相思血。
染衣香未歇。
夜阑天净魂飞越。
正锁凝，一庭秋意，烟水浸空阔。
江烟如雾水满汀。
早梅花、偏占浅清。
倚翠竹、寒无力，想潇湘、斜日暮云。
几回梦断阳春面，问百花、犹隔几尘。
趁月夜、霜风峭，约彩鸾、同载玉笙。
一翦微寒禁翠袂。
花下重开，旧燕添新垒。
风旋落红香匝地。
海棠枝上鸾飞起。
薄雾笼春天欲醉。
碧草澄波，的的情如水。
料想红楼挑锦字。
轻云淡月人憔悴。
桃花相向东风笑。
桃花忍放东风老。
细草碧如烟。
薄寒轻暖天。
折钗鸾作股。
镜里参差舞。
破碎玉连环。
卷帘春睡残。
苍石横筇，松风外、自调龟息。
浑不记、东皋秋事，西湖春色。
底处未嫌吾辈在，此心说与何人得。
向海棠、烂醉过清明，酬佳节。
君莫道，江鲈忆。
吾自爱，山泉激。
尽月明夜半，杜鹃声急。
人事略如春梦过，年光不啻惊弦发。
怕醒来、失口问诸公，今何日。
左手紫螯蟹，右手绿螺杯。
古今多少遗恨，俯仰已尘埃。
不共青山一笑，不与黄花一醉，怀抱向谁开。
举酒属吾子，此兴正崔嵬。
夜何其，秋老矣，盍归来。
试问先生归否，茅屋欲生苔。
穷则箪瓢陋巷，达则鼎彝清庙，吾意两悠哉。
寄语雪溪外，鸥鹭莫惊猜。
秋雨一何碧，山色倚晴空。
江南江北愁思，分付酒螺红。
芦叶蓬舟千重，菰菜莼羹一梦，无语寄归鸿。
醉眼渺河洛，遗恨夕阳中。
苹洲外，山欲暝，敛眉峰。
人间俯仰陈迹，叹息两仙翁。
不见当时杨柳，只是从前烟雨，磨灭几英雄。
天地一孤啸，匹马又西风。
醉我一壶玉，了此十分秋。
江涛还此，当日击楫渡中流。
问讯重阳烟雨，俯仰人间今古，此意渺沧洲。
天地几今夕，举白与君浮。
旧黄花，新白发，笑重游。
满船明月犹在，何日大刀头。
谁跨扬州鹤去，已怨故山猿老，借箸欲前筹。
莫倚阑干北，天际是神州。
甓社有明月，夜半吐光寒。
淮南草木飞动，秀出斗牛间。
自有秦沙以后，试问少游而下，谁卷入毫端。
补衮仲山甫，冰雪照云寰。
霄汉近，绣衣去，锦衣还。
江南且为梅醉，莫道岁将阑。
三百六旬欲换，五百岁终才始，日月两循环。
酌彼金错落，浇此碧琅玕。
明日又重午，搀借玉蒲香。
劝君且尽杯酒，听我试平章。
时事艰难甚矣，人物眇然如此，骚意满潇湘。
醉问屈原子，烟水正微茫。
溯层峦，浮叠嶂，碧云乡。
眼中犹有公在，吾意亦差强。
胸次甲兵百万，笔底天人三策，堪补舜衣裳。
要及黑头耳，霖雨趁梅黄。
剡曲一篷月，乘兴到人间。
蓬莱山在何处，鹤骨不禁寒。
胸有云门禹穴，笔有禊亭晋帖，风露洗脾肝。
秋入紫宸殿，磨玉写琅玕。
问何如，趋琐闼，系狨鞍。
江涛今已如此，可奈寸心丹。
我宋与天无极，公寿如春难老，王气自龙蟠。
勋业付浯石，留与世人看。
宇宙一杯酒，暝色倚重湖。
青山杳杳何处，烟水泻愁予。
别岸风涛喷薄，半夜鱼龙悲啸，能撼我诗无。
李白醉不醒，唤起问何如。
是耶非，天莽苍，雪模糊。
苍颜白发如此，空复笑今吾。
寄语鹭朋鸥侣，好在风飧水宿，底处不烟芜。
吾亦从此逝，从我者谁欤。
尽为春愁，尽劝春归，直恁恨深。
况雨急黄昏，寒欺客路，月明夜半，人梦家林。
店舍无烟，楚乡寒食，一片花飞那可禁。
小凝伫，黯红蔫翠老，江树阴阴。
汀洲杜若谁寻。
想朝鹤怨兮猿夜吟。
甚连天芳草，凄迷离恨，拂帘香絮，撩乱深心。
汝亦知乎，吾今倦矣，瓮有余春可共斟。
归来也，问渊明而后，谁是知音。
平仄度此曲，俾歌之岁在永和，癸丑暮春，修禊兰亭。
有崇山峻岭，茂林修竹，清流湍激，映带山阴。
曲水流觞，群贤毕至，是日风和天气清。
亦足以，供一觞一咏，畅叙幽情。
悲夫一世之人。
或放浪形骸遇所欣。
虽快然自足，终期于尽，老之将至，后视犹今。
随事情迁，所之既倦，俯仰之间迹已陈。
兴怀也，将后之览者，有感斯文。
有美人兮，铁石心肠，寄春一枝。
喜藓生龙甲，那因雪瘦，月横鹤膝，不受寒欺。
云卧空山，梦回孤驿，生怕渠嗔未敢诗。
江头路，问销魂几许，索笑何时。
赋成字字明珠。
君莫倚、家风旧解题。
叹水曹安在，飘然欲去，逋仙已矣，其与谁归。
烟雨愁予，江山老我，毕竟岁寒然后知。
微酸在，尽危谯斜倚，残角孤吹。
子盍观夫，商丘之木，有樗不才。
纵斧斤脾睨，何妨雪立，风烟傲兀，怎问春回。
老子似之，倦游久矣，归晒渔箬羹芋魁。
村锄外，闻韭今有子，芥已生台。
天于我辈悠哉。
纵作赋问天天亦猜。
且醉无何有，酒徒陶陆，与二三子，诗友陈雷。
正尔眠云，阿谁敲月，不是我曹不肯来。
君且住，怕口生荆棘，胸有尘埃。
寺中门有扁曰寿丘山，亲意欣然，盖以丘山为岳字云梅欲老，撑月过南徐。
家口纵多难减鹤，路程不远易携书。
只是废春锄。
霜满袖，茶灶借僧庐。
湖海甚豪今倦矣，丘山虽寿竟如何。
一笑荐冰蔬。
雁落寒沙秋恻恻。
明月芦花，共是江南客。
骑鹤楼高边羽急。
柔情不尽淮山碧。
世路只催双鬓白。
菰菜莼羹，正自令人忆。
归梦不知江水隔。
烟帆飞过平如席。
山抹修眉横绿净。
浦溆生寒，立尽梧桐影。
香灺未消帘幕静。
醉红如洗风吹醒。
一夜秋声连玉井。
梦落孤篷，已尽山阴兴。
戍角凄凉清漏永。
江南烟雨何堪省。
慨晴江渺渺，乘风下、倚沧浪。
问许大乾坤，金焦两点，曾几兴亡。
平章古人安在，但青山、烟水共微茫。
不道鹭嘲鸥笑，归来鬓已苍苍。
垂杨。
舞尽斜阳。
双燕语、尽渠忙。
黯柔情不管，花深传漏，羽急飞觞。
思量人间如梦，放半分、佯醉半佯狂。
明日海棠犹旧，春风未老秋娘。
知是谁家燕子。
直恁惺松言语。
深入绣帘来，无奈落花飞絮。
春去。
春去。
且道干卿何事。
雨洗海棠如雪。
又是清明时节。
燕子几时来，只了为花愁绝。
愁绝。
愁绝。
枉与春风分说。
霜日寒如洗。
问梅花、经年何事，尚迷烟水。
梦著翠霞寻好句，新雪阑干独倚。
见竹外、一枝横蕊。
已占百花头上了，料诗情、不但江山耳。
春已逗，有佳思。
一香吹动人间世。
奈何地、丛篁低碧，巧相亏蔽。
尽让春风凡草木，便做云根石底。
但留取、微酸滋味。
除却林逋无人识，算岁寒、只是天知已。
休弄玉，怨迟暮。
问讯江南客。
怕秋崖、苔荒诗屋，云侵山屐。
留得钓竿西日手，梦落鸥傍鹭侧。
倩传语、溪翁将息。
四十飞腾斜暮景，笑双篷、一懒无他画。
惟饱饭，散轻策。
世间万事知何极。
问乾坤、待谁整顿，岂无豪杰。
水驿山村还要我，料理松风竹雪。
也不学、草颠诗白。
自有春蓑黄犊在，尽诸公、宝马摇金勒。
容我辈，醉云液。
雁向愁边落。
渺汀洲、孤云细雨，暮天寒角。
有美人兮山翠外，谁共霜桥月壑。
想朋友、春猿秋鹤。
竹屋一灯棋未了，问人间、局面如何著。
风雨夜，更商略。
六州铁铸从头错。
笑归来、冰鲈堪鲙，雪螯堪嚼。
莫遣孤舟横浦溆，也怕浪狂风恶。
且容把、钓纶收却。
云外空山知何似，料清寒、只与梅花约。
逋老句，底须作。
一笑君知否。
笑当年、山阴道士，行歌樵叟。
五十到头公老矣，只可鹭朋鸥友。
便富贵、何如杯酒。
好在归来苍崖底，想月明、不负携锄手。
谁共酌，翦霜韭。
乾坤许大山河旧。
几多人、剑倚西风，笔惊南斗。
俯仰之间成陈迹，亡是子虚乌有。
渺烟草、不堪回首。
隔坞筑亭开野迳，尽一筇、两屦山前后。
春且为，催花柳。
天意然乎否。
待相携、风烟五亩，招邀迂叟。
屋上青山花木野，尽可两朋三友。
笑老子、只堪棋酒。
似恁疏顽何为者，向人前、不解高叉手。
宁学圃，种菘韭。
春猿秋鹤皆依旧。
怪吾今，鬓已成丝，胆还如斗。
谁与庐山麾之去，尔辈何留之有。
黯离绪、暮江搔首。
非我督邮犹束带，这一归、更落渊明后。
君试问，长亭柳。
茅屋何堪翠袖，芝田自有霓裳。
一双雪舞碧云乡。
富贵人家以上。
竹外山童敲臼，梅边溪友传觞。
青霞道服石炉香。
便是寿星模样。
燕子催将初度，梨花指定清明。
春风可是太多情。
乐事良辰一并。
绛老从头甲子，楚骚几度庚寅。
晴光不隔凤凰城。
花底举头天近。
蔬甲初肥雨润，茶枪小摘春明。
野篱是处可诗情。
打过下湖船并。
捷报秋来旁午，贤关早晚同寅。
绿杨连骑带春城。
不问南山远近。
瘦得黄花能小。
一帘香杳。
东篱云冷正愁予，犹幸是、西风少。
叶下亭皋渺渺。
秋何为者。
无钱持蟹对黄花，又孤负、重阳地。
云涧之癯，有诗盟未了，鸥泛江湖。
一官直为仙耳，不受尘驱。
高情逸韵，自兰亭、已后都无。
准拟画、剡舟夜雪，与君相对成图。
半竹苔寒如此，问谁欤来者，鹤伴熏炉。
何如贮之天上，风露冰壶。
江南春早，想梅花、不肯欺吾。
疑便是，孤山之北，水香月影林逋。
问讯何郎，怎春风未到，却月横枝。
当年东阁诗兴，夫岂吾欺。
云寒岁晚，便相逢、已负深欺。
烦说与、秋崖归也，留香更待何时。
家住江南烟雨，想疏花开遍，野竹巴篱。
遥怜水边石上，煞欠渠诗。
月壶雪瓮，肯相从、舍我其谁。
应自笑，生来孤峭，此心却有天知。
问天何事，雪垂垂欲下，又还晴却。
春到梅梢香逗也，尽有心情行乐。
剡曲舟回，灞桥诗在，一笑人如昨。
此情分付，暮天寒月残角。
谁道飞梦江南，群山如画，一一琼瑶琢。
中有玉田三万顷，云是幼舆丘壑。
招我归来，和春醉去，休跨扬州鹤。
万花曾约，酒醒当有新作。
绿尊翠勺，约秋风、一醉小楼先月。
谁取宝奁奔帝所，深琐玉华宫阙。
老桂香寒，疏桐云重，生怕金蛇掣。
那知天柱，一峰别与天接。
我欲飞佩重游，置之衣袖，照我襟怀雪。
玉斧难藏修月手，待做明宵清绝。
天地无尘，山河有影，了不遗毫发。
举杯相属，唤谁笺与天说。
幅巾云麓。
笑人生瓮等，何时是足。
莫道年来无好处，第一秫田新熟。
孙息乘鸾，大儿荐鹗，翁已恩袍绿。
笑谭戎幕，仅教岳也碌碌。
是则江南江北，月明飞梦，认得溪桥屋。
多少睡乡闲日月，不老柯山棋局。
唱个曲儿，吃些酒子，检点茅檐竹。
问梅开未，一枝初破寒玉。
且拌春醉。
问人间、谁是十分如意。
道不好来人又道，也有一分好处。
管甚长贫，只消长健，切莫眉头聚。
尽教江路，梅花依旧留住。
儿辈虽不如人，有何不可，怎敢嫌迟暮。
但喜吾翁躔度转，唤起烟霞深痼。
否极而亨，剥余而复，长至迎初度。
龟图羲画，直从今日重数。
是年六十四，属有未疾，而生日适冬至也。
花风初逗，喜边亭依旧，春闲营柳。
烟草隋宫歌舞地，谁遣万红围绣。
结酒因缘，装春富贵，也要经纶手。
笙箫声里，一江晴绿吹绉。
是处羽箭如飞，那知鹤府，花压阑干昼。
油幕文书谈笑了，余事尽堪茶酒。
报答东风，流连西日，绿外沈吟久。
与春无负，醉归香满襟袖。
当年睡里闻香，阿谁唤做花间瑞。
巾飘沈水，笼熏古锦，拥青绫被。
初日酣晴，柔风逗暖，十分情致。
掩窗绡，待得香融酒醒，尽消受、这春思。
从把万红排比。
想较伊、更争些子。
诗仙老手，春风妙笔，要题教似。
十里扬州，三生杜牧，可曾知此。
趁紫唇微绽，芳心半透，与骚人醉。
昼长庭院深深，春柔一枕流霞醉。
蒙松欲醒，娇羞还困，锦屏围翠。
豆蔻初肥，樱桃微绽，玉阑同倚。
记华清浴起，渭流波暖，红涨腻、弃脂水。
燕子来时天气。
尽韶风、与诗为地。
芳丛雨歇，露痕日酽，英英仙意。
莫恨无香，最怜有韵，天然情致。
待问春能几，五更犹是，拌今宵睡。
半壳含黄，双螯擘紫，风流浑是芦花。
江头秋老，谁了酒生涯。
玉质金相如许，怎消受、明月寒沙。
橙香也，不闲左手，除是付诗家。
草泥，行郭索，横戈曾怒，张翰浮夸。
笑鲈鱼虽好，风味争些。
醉嚼霜前松雪，江湖梦、不枉归槎。
停杯问，余其负腹，是腹负余耶。
淮山秋晓。
问西风几度，雁云蛩草。
铁色骢骄，金花袍窄，未觉塞垣寒早。
笳鼓声中晴色，一羽不飞边报。
君莫道，怎乾坤许大，英雄能少。
谈笑。
鸣镝处，生缚胡雏，烽火传音耗。
漠漠寒沙，荒荒残照，正恐不劳深讨。
但喜欢迎马首，犹是中原遗老。
关何事，待归来细话，一尊倾倒。
半壳含潮带靥香。
双螯嚼雪迸脐黄。
芦花洲渚夜来霜。
短棹秋江清到底，长头春瓮醉为乡。
风流不枉与诗尝。
夜醉渊明把菊图。
宿酲扶晓又冰壶。
秋香留得伴双凫。
并日满浮金凿落，明年初赐玉茱萸。
更书欲上有除书。
孤蓬夜傍低丛宿，萧萧雨声悲切。
一岸霜痕，半江烟色，愁到沙头枯叶。
澹云没灭。
黯西风吹老，满汀新雪。
天岂无情，离骚点点送归客。
归去来兮怎得，尽鹭翘鸥倚，乍寒时节。
秋晚山川，夕阳浦溆，赢得别肠千结。
涛翻浪叠。
那得似西来，一筇横绝。
搔首江南，雁衔千里月。
雪带边寒，渺愁予、雪中谁抱奇节。
逊在扬州，逋老孤山，芳信顿成消歇。
江南茅屋今安在，疏影瘦、祗堪叹息。
归来未，沙头立尽，暮天云碧。
自笑梁园赋客。
倚旧日鞍鞯，春风巾帻。
问讯横枝，暖热新花，无处访寻诗阁。
几年不见冰霜面，知谁共、批风支月。
归来也，鸥盟不妨再结。
中元才过节。
正宇宙澄清，一天寒碧。
凉飙动秋色。
算佳辰恰是，下弦当日。
天生俊杰。
富文才、瑰奇挺特。
看匆匆，和气薰城，共庆武夷仙伯。
难得。
钓鳌连六，虎榜登名，新题淡墨。
从容莲幕。
游花县，无邀隔。
纵风流别驾，难淹紫诏，行对天颜咫尺。
更堪夸，萱草长春，红衣交列。
月曰不然，君亦怎知，天上从前事。
吾语汝，月岂有弦时。
奈人间井观乃尔。
休浪许。
历家缪悠而已。
谁云魄死生明起。
又明死魄生，循环晦朔，有老兔、自熙熙。
妄相传、月溯日光余。
嗟万古谁知了无亏。
玉斧修成，银蟾奔去，此言荒矣。
噫。
世已堪悲。
听君歌复解人颐。
桂魄何曾死，寒光不减些儿。
但与日相望，对如两镜，山河大地无疑似。
待既望观之。
冰轮渐侧，转斜才一钩耳。
论本来不与中秋异。
恐天问灵均未知此。
又底用、咸池重洗。
乾坤一点英气。
宁老人间世。
飞上天来，摩挲月去，才信有晴无雨。
人生圆缺几何其。
且徘徊、与君同醉。
雁带新霜几多愁。
和月落沧洲。
桂花如计，菊花如许，怎不悲秋。
江山例合闲人管，也白几分头。
去年曾此，今年曾此，烟雨孤舟。
银河无浪，琼楼不暑。
一点柔情如水。
肯捐兰佩了渠愁，尽闲却、纤纤机杼。
波心沁雪，鸥边分雨。
翦得荷花能楚。
天公煞自解风流，看得我、如何销汝。
今朝廿九，明朝初一。
怎欠秋崖个生日。
客中情绪老天知，道这月、不消三十。
春盘缕翠，春缸摇碧。
便泥做、梅花消息。
雪边试问是耶非，笑今夕、不知何夕。
木犀过了诗憔悴。
只有黄花开又未。
秋风也不管人愁，到处相寻吹短袂。
露滴碧觞谁共醉。
肠断向来携手地。
夜寒笺与月明看，未必月明知此意。
鸥清眠碎晴溪月。
几梦寒蓑雪。
断桥篱落带人家。
枝北枝南初著、两三花。
曾于春底横孤艇。
香似诗能冷。
娟娟立玉载归壶。
渺渺愁予肯入、楚骚无。
谁翦轻琼做物华。
春绕天涯。
水绕天涯。
园林晓树恁横斜。
道是梅花。
不是梅花。
宿鹭联拳倚断槎。
昨夜寒些。
今夜寒些。
孤舟蓑笠钓烟沙。
待不思家。
怎不思家。
溪南北，本自一渔舟。
烟雨几盟鸥。
白鱼不负鸬鹚杓，青蓑不减肃鸟爽鸟裘。
怎无端，贪射策，觅封侯。
既不似、古人能识字。
又不似、今人能识事。
空老去，自宜休。
帝乡五十六朝暮，人间四十四春秋。
问何如，茅一把，橘千头。
朝元了，万鹤放班回。
携月下天来。
初平家看青羊石，滕王阁醉绿螺杯。
试鸣琴，花荡漾，玉崔嵬。
前十日、鹊桥飞宝革空。
后一月、兔奁开玉镜。
秋色净，夜徘徊。
申从五岳三光出，亥将二首六身排。
问何其，餐沆瀣，燕蓬莱。
秋崖底，云卧欲生苔。
无梦到公台。
有月锄、晓带乌犍去，与烟蓑、夜钓白鱼来。
问谁能，供酒料，办诗材。
君莫笑、闲忙棋得势。
也莫笑、浮湛鱼得计。
胸次老，雪崔嵬。
付老夫、小小鸬鹚杓，尽诸公、衮衮凤凰台。
且容侬，多种竹，剩栽梅。
说与樵青。
紧闭柴门。
道先生检校东屯。
阿戎安在，未扫愁痕。
且免歌词，休载妓，莫携尊。
梅自生春。
雪立前村。
道此杯、酒也须温。
无穷身外，付与乾坤。
谁共耕山，闲钓水，饱窥园。
窗绡深隐护芳尘。
翠眉颦。
越精神。
几雨几晴，做得这些春。
切莫近前轻著语，题品错，怕渠嗔。
碧壶谁贮玉粼粼。
醉香茵。
晚风频。
吹得酒痕，如洗一番新。
只恨谪仙浑懒却，辜负那，倚阑人。
梅花吹梦过溪桥。
路迢迢。
雪初消。
似恁天寒，诗瘦想无聊。
听得草堂人有语，能几日，是生朝。
乱云深处洗山瓢。
鬓萧萧。
酒红朝。
回首六朝，南北黯魂销。
纵使钟山青眼在，终不似，侣渔樵。
世不乏季子，藉甚有休声。
芝兰挺秀庭砌，广厦万间新。
胸次金天爽豁，风骨玉堂清彻，才器更轮囷。
劲节九秋干，和气万家春。
过中元，才两日，是生辰。
瓣香西上，都向此夕颂殷勤。
自有阴功天佑，合享人间长寿，不独我知君。
从此见今日，丹桂伴灵椿。
中元过后恰三朝。
因甚庭闱喜气飘。
李谪若非当此夕，申生应是在今宵。
满斟绿醑歌檀口，慢拍红牙舞柳腰。
富贵荣华谁得似，祝公千岁乐逍遥。
秋入西郊，律调夷则，韩堂风露清凉。
洞天昨夜，响动玉玎榼。
朱户银镮放钥，长庚梦、应诞星郎。
垂弧旦，蓂飞五荚，簪履共称觞。
未施经济手，暂参雄府，公论声扬。
便好趁昌辰，入辅吾皇。
况是中兴启运，正当宁、梦想循良。
从兹去，万年佐主，福寿总无疆。
星昴呈祥，山川钟秀，果然生此真贤。
精神莹澈，秋水共长天。
况值西风初起，中元过、七日凉先庭院爽，称觞贺客，车马看骈阗。
开筵。
称寿处，红袖歌舞，脆管繁弦。
愿公与椿松，对阅天年。
纵使平分风月，不容暂、吟醉苕川。
龙光近，行看凤诏，促入秉钧权。
老子兴不浅，归矣复言归。
不知归又何处，知我者何希。
幸有青山一片，付与白云千载，便可乐渔矶。
且尽一杯酒，春瓮晓生肥。
倩梅花，邀涧叟，醉林扉。
五年今已如此，莫倚健於飞。
日月笼中双鸟，今古人间一马，五十五年非。
归去不归去，未了比山薇。
雨带苍烟，须粘残雪，几年今日秋崖。
梅花篱落，不减旧情怀。
更觉神仙有分，一条冰、羽客官阶。
朝真外，研朱点易，风露滴松钗。
蓬莱。
清浅未，吾将游戏，月坞云齐。
已相期汗漫，鹤蜕青鞋。
一念人间尘土，为雏孙、留醉茅柴。
今而后，村书杂字，尽有老生涯。
几年诗骨雪槎牙。
痼烟霞。
老生涯。
五十八翁，堪喜亦堪嗟。
忽忆香山居士语，还失笑，较争些。
荒寒梅坞月横斜。
短篱遮。
野人家。
枝北枝南，须有两三花。
紧闭竹门传语客，那得暇，尽由他。
明金点染，枝头初见，四出如将刀翦。
芳心才露一些儿，早已被、西风传遍。
归来醉也，香凝襟神，疑向广寒宫殿。
便须著个胆瓶儿，夜深在、枕屏根畔。
担头看尽百花春。
春事只三分。
不似莺莺燕燕，相将红杏芳园。
名缰易绊，征尘难浣，极目销魂。
明日清明到也，柳条插向谁门。
春早峭寒天，客里倦怀尤恶。
侍起冷清清地，又孤眠不著。
重温卯酒整瓶花，总待自霍索。
忽听海棠初卖，买一枝添却。
官小宦游初，清贫如旧。
小簇杯盘旋篘酒。
虽然微禄，不比他们丰厚。
也知惭愧是，皇恩受。
富贵千般，享之惟寿。
心地平时到头有。
摩挲铜狄，祝望比他长久。
鼎来荣贵待，通闺后。
一百二十年，两番甲子。
前番风霜饱谙矣。
今番甲子，一似腊尽春至。
程程有好在，应惭愧。
莫道官贫，胜如无底。
随分杯筵称家计。
从今数去，尚有五十八生朝里。
待儿官大，做奢遮会。
望极思悠悠。
江如练、籁息浪纹收。
看帆卷帆舒，往来征艇，鹭飞鹭立，远近芳洲。
逝波不舍山常好，只白少年头。
杜若满汀，离骚幽怨，鸱夷去国，烟浪遨游。
江南知何许，青林晚，山断处、白云浮。
怀古慨今，谁人似我闲愁。
叹醉生浪迹，鲈乡蟹舍，殢红怨粉，莲棹菱舟。
敲遍阑干，默然竟日凝眸。
几年修绩，总待荣亲老。
每羡院南豪，向寿席、花花草草。
如今惭愧，微胜十年前，聊尔办，杯盘了，一对慈颜笑。
愿亲强健，绿鬓长长好。
来岁在琴堂，想凡事、应微热闹。
契天交道，只办好心肠，官尽大，尽荣亲，待受金花诰。
桃花雨动，测测轻寒小。
曲槛面危阑，对东风、伤春怀抱。
酒边心事，花下旧闲情，流年度，芳尘杳，懊恼人空老。
粉红题字，寄与分明道。
消息燕归时，辗柔茵、连天芳草。
琐窗孤影，夜卜烛花明，清漏断，月朦胧，挂在梅梢袅。
微雨后。
染得杏腮红透。
春色好时人却瘦。
镜寒妆不就。
柳外一莺啼昼。
约略情怀中酒。
困起半弯眉印袖。
髻松簪玉溜。
翠凤金鸾绣欲成。
沈香亭下款新晴。
绿随杨柳阴边去，红踏桃花片上行。
莺意绪，蝶心情。
一时分付小银筝。
归来玉醉花柔困，月滤窗纱约半更。
冷迫春宵一半床。
懒熏香。
不如屏里画鸳鸯。
永成双。
重叠衾罗犹未暖。
红烛短。
明朝春雨足池塘。
落花忙。
正是拈芳采艳时。
连朝风雨里，掩朱扉。
强排春恨剪新词。
词未就，莺唱缕金衣。
云薄弄晴晖。
试穿花迳去，拣双枝。
紫香红腻著罗衣。
簪不尽，瓶里顿将归。
懒抟香，慵弄粉。
犹带浅酲微困。
金鞍何处掠新欢，偷倩燕寻莺问。
柳供愁，花献恨。
衮絮猎红成阵。
碧楼能有几番春，又是一番春尽。
欲把香缯暖缬裁。
玉箱金锁又慵开。
一杯茶罢上春台。
方向柳边揉碧缕，又纵花畔并红腮。
不知凝待阿谁来。
泪淹红，腮褪粉。
等得玉销花损。
羞阮凤，怯筝鸾。
指寒无好弹。
一庭雪。
半窗月。
又是独眠时节。
孤枕怨，小屏愁。
天涯梦里游。
鹊踏画檐双噪。
书到。
和笑拆封看。
归程能隔几重山。
远约数宵间。
准备绣轮雕辔。
游戏。
说与百花知。
莫教枝上一红飞。
留伴玉东西。
一辔东风留不住。
离歌断、日斜春暮。
多事啼莺，妒情飞燕，一路送人归去。
文君自被琴心误。
却惆怅、落花飞絮。
锦字机寒，玉炉烟冷，门外乱山无数。
溅紫飘红风又雨。
一刻韶芳留不住。
燕吞声，莺谇语。
待得晴来人已去。
怯新歌，怜旧舞。
冷落艳腔芳谱。
要识此时情绪。
豆梅酸更苦。
鸠雨细，燕风斜。
春悄谢娘家。
一重帘外即天涯。
何必暮云遮。
钏金寒，钗玉冷。
薄醉欲成还醒。
一春梳洗不簪花。
孤负几韶华。
杏花窗底人中酒。
花与人相守。
帘衣不肯护春寒。
一声娇嚏两眉攒。
拥衾眠。
明朝又有秋千约。
恐未堪梳掠。
倩谁传语画楼风。
略吹丝雨湿春红。
绊游踪。
风双鸾偶。
天上人间有。
檐玉无声花影瘦。
夜浅春浓时候。
别来几度寒宵。
六桥风月迢迢。
灯下有谁相伴，一红湿鲛绡。
组绣盈箱锦满机。
倩谁缝作护花衣。
恐花飞去，无复上芳枝。
已恨远山迷望眼，不须更画远山眉。
正无聊赖，雨外一鸠啼。
绣围春水锦笼山。
冶游天。
可惜连朝中酒、怯秋千。
妆楼暖。
朱帘卷。
燕斜穿。
冲落两三花片、镜台边。
春是人间过客，花随春不多时。
人比花尤易老，那堪终日相思。
燕穿幕。
春在深深院落。
单衣试，龙沫旋薰，又怕东风晓寒薄。
别来情绪恶。
瘦得腰围柳弱。
清明近。
正似海棠，怯雨芳踪任飘泊。
钗留去年约。
恨易老娇莺，多误灵鹊。
碧云杳渺天涯各。
望不断芳草，更迷香絮，回文强写字屡错。
泪欲注还阁。
孤酌。
住春脚。
便彩局谁堪，宝轸慵学。
阶除拾取飞花嚼。
是多少春恨，等闲吞却。
阑干猛拍，叹命薄，悔旧诺。
晓风痴、绣帘低舞。
霏霏香碎红雨。
燕忙莺懒春无赖，懒为好花遮护。
浑不顾。
费多少工夫，做得芳菲聚。
休颦百五。
却自恨新年，游疏醉少，光景恁虚度。
猊烟瘦，困起庭阴正午。
游丝飞絮无据。
千林湿翠须臾遍，难绿鬓根霜缕。
愁绝处。
怎忍听，声声杜宇深深树。
东君寄语。
道去也还来，后期长在，紫陌岁相遇。
敞茅堂、茂林环翠，苔矶低蘸烟浦。
青蓑混入渔家社，斜目断桥船聚。
真乐处。
坐芳草，瓦樽满酒频频注。
皋禽自舞。
惯松迳穿云，梅村踏雪，朗笑自来去。
车乘坠，争似修筇稳步。
前尘回首俱误。
安闲得在中年好，抱瓮尚堪蔬圃。
高眼觑。
算不识、人间宠辱除巢许。
风篁解语。
应共笑群狙，无端喜怒，三四计朝暮。
绕西园、粉笼千雉，镜池屏石天造。
主人意匠工收拾，华屋落成闻早。
输奂巧。
望缥缈、五云深处移蓬岛。
油幢羽葆。
指貔虎长驱，鲸鲲网取，电走捷旗报。
铙吹发，回庑连屯饮犒。
海山波静烟扫。
纶巾萧散环珠履，春满绿杨芳草。
人境好。
是握穗五翁，福地无尘到。
芝书在道。
便整顿乾坤，经营万宇，栋国要元老。
怪朝来、片红初瘦，半分春事风雨。
丹山碧水含离恨，有脚阳春难驻。
芳草渡。
似叫住东君，满树黄鹂语。
无端杜宇。
报采石矶头，惊涛屋大，寒色要春护。
阳关唱，画鹢徘徊东渚。
相逢知又何处。
摩挲老剑雄心在，对酒细评今古。
君此去。
几万里东南，只手擎天柱。
长生寿母。
更稳步安舆，三槐堂上，好看彩衣舞。
绣谷流明帜。
稳飞舆、茵柔草碧，盖欹松翠。
遨首意行穷绝顶，彩榭千年胜地。
远峰断、莽苍烟水。
护日晴云收午暑，飒长风、振叶生秋思。
笼雾炷，飘霞袂。
清明官府歌棠芾。
且萧闲事外，下看玉城珠市。
山色骄人逢此客，尘尾霏霏露碎。
一笑又、羊衔新穗。
田野欢声和气合，唤觥船、猛为鱼占喜。
谁会得，醉翁意。
世羡官高大。
又谁知、几多卿相，身荣名坏。
我辈相逢无愧色，彼此苍颜健在。
又容易、分携越海。
写出阳关离别恨，看一行、雁字斜飞界。
天下宝，愿自爱。
白衣苍狗须臾改。
久冥心、鸡虫得失，晏鸟鹏迟快。
君带貂蝉头上立，老我荷衣草带。
肯此膝、向人雅拜。
远饯元非趋炎者，二十年、相与形骸外。
义金石，更坚耐。
谁种蓝田玉。
碧云深、亭亭月上，水明溪曲。
羞作时妆儿女态，冷淡冰餐露沐。
出尘外、风标幽独。
除了留侯无此貌，便何郎、傅粉终粗俗。
意凝远，韵清淑。
凉台向晚微风馥。
讶银杯羽化，折取戏浮醽醁。
安得梅花如许大，天遣辟除暑溽。
浑不觉、鹭翘鸥浴。
可恨妖妃污太液，只东林、社友追游熟。
宜夜看，灿瑶烛。
细与黄花说。
是天教、开遇重阳，玉裁金屑。
老行要寻松竹伴，雅爱山翁鬓雪。
任满插、追陪节物。
惟有渊明吾臭味，傍东篱、盘薄芳丛撷。
便无酒，也清绝。
芒寒色正孤标洁。
惯平生、餐霜饮露，倚风迎月。
不比芙容偏妩媚，不比茱萸太烈。
似隐者、萧闲岩穴。
至老枝头犹健在，笑纷纷、红紫尘沙汨。
香耐久，看晚节。
元日除书湿。
到而今、西风老矣，贺轺初入。
自是龙颜深注想，孤凤翔而后集。
久父老、攀留原隰。
庾岭经行梅亦喜、小奚奴、背底惟诗笈。
冰雪操，又谁及。
昨来容易风云翕。
便三台两地，也只等闲如拾。
天马不鸣凡马喑，百步何如五十。
况汹汹、波涛方急。
此去一言回天力，著高高、百尺竿头立。
浇磊块，快鲸吸。
过雨璇空湿。
浩秋香、光浮桂菊，晓风吹入。
柳系牙樯应小驻，草草还成胜集。
又追趁、牡车原隰。
照座玉人风骨耸，想胸蟠、蕊阙琳琅笈。
真作者，世难及。
远山云雾工开翕。
共朱阑徙倚，总好锦囊收拾。
老我只今才思涩，知二争如知十。
戛金缕、檀敲休急。
访古夷犹行八境，忆朝阳、鸣凤台端立。
笔也醉，砚池吸。
天地中间大。
纵遨游、登山临水，散人一个。
学易已来秋又六，肯趁名缰利锁。
得日日、安闲笑过。
金马玉堂也曾到，尽不妨、拍手溪头坐。
风箬笠，月兰舸。
今朝记是初生我。
近小春、黄菊犹葩，早梅将朵。
拔宅危巅穷胜践，指点尘寰蚁磨。
看涧底、飞泉珠颗。
松柏苍苍俱寿相，更千年、雪鹤鸣相和。
安期老，举杯贺。
驿飞稳驾高秋，迎人满目清新景。
秋还有色，芙容照水，晨妆对镜。
雪卷寒芦，字横过雁，渡浮孤艇。
是骚人行处，腔风调月，香满袖、过梅岭。
断岸烟收人静。
雨声干、桐疏枫冷。
掀髯独笑，仙翁起舞，卧龙呼醒。
近小阳春，为梅也合，迟迟鞭影。
更郁孤、一笑追欢，料得坡翁首肯。
碧潭新涨浮花，柳阴稠绿波痕腻。
一声雷鼓，半空雪浪，双龙惊起。
气压鲸鲵，怒掀鳞鬣，擘开烟水。
算战争蛮触，雌雄汉楚，总皆一场如此。
点额许教借一，得头筹、欢呼震地。
翻嗤浮世，要津搀进，奔波逐利。
斗了还休，倩渠衔寄，三闾角黍。
会风云、快出为霖，可但颔明珠睡。
郭外足幽胜，潮入涨溪流。
舫斋小小一叶，老子日遨游。
管领白苹红蓼，披戴绿蓑青箬，直钓任沈浮。
玉缕饱鲈鲙，雪阵狎沙鸥。
个中眠，个中坐，个中讴。
个中收拾诗料，觞客个中留。
休羡乘槎博望，且听洞箫赤壁，乐处是瀛洲。
日月汤双桨，天地一虚舟。
万顷黄湾口，千仞白云头。
一亭收拾，便觉炎海豁清秋。
潮候朝昏来去，山色雨晴浓淡，天末送双眸。
绝域远烟外，高浪舞连艘。
风景别，胜滕阁，压黄楼。
胡床老子，醉挥珠玉落南州。
稳驾大鹏八极，叱起仙羊五石，飞佩过丹丘。
一笑人间世，机动早惊鸥。
地位到公辅，耆艾过稀年。
几人兼此二美，而况是名贤。
松柏苍然长健，姜桂老来愈辣，劲气九秋天。
鲠鲠撄鳞语，不改铁心坚。
说武夷，同此月，瑞三仙。
公虽居后，瑰奇伟特却光前。
续得紫阳脉络，了却西山事业，舟楫济商川。
饮对黄花榭，一酌岁三千。
瑶池高会，见云香凤背，风柔鹤膝。
天遣月卿来拜舞，新拜玺书增秩。
有母能贤，生儿如此，总是前身佛。
孙曾戏彩，慈颜一笑闲逸。
曾向浑尺轩中，共评今古，手写王言綍。
个里乃翁棠荫在，映得梅仙山碧。
人爱黄堂，祝萱堂寿，拍拍欢声溢。
明年宣劝，蟠桃火枣庭实。
玉城春不夜。
映月璧寒流，烛蕖光射。
鳌山海云驾。
拥遨头箫鼓，锦旗红亚。
东风近也。
趁乐岁、良辰多暇。
想阳和、早遍南州，暖得柳娇桃冶。
堪画。
纱笼夹道，露重花珠，尘吹兰麝。
歌朋舞社。
玉梅转，闹蛾耍。
且茧占先探，芋郎戏巧，又卜紫姑灯下。
听欢声、犹自未归，钿车宝马。
才到中年，节物浑闲，赏心顿轻。
据随分东风，瓶簪柳雪，应时灯夜，棚缀莲星。
自一家春，也三杯酒，巧茧堆香笑语声。
又何须，听那西楼弦管，南陌箫笙。
平生。
黄卷青灯。
肯珠翠奢华八尺檠。
欲趁队闲嬉，雕鞍宝马，回头猛忆，破案囊萤。
邻曲渔歌，庭除鹤舞，尘外冰轮彻骨清。
人闲处，这炯然方寸，一点长明。
人似梅花，峭玉立、岁寒风节。
新圃辟、种梅千树，幻成南雪。
池碎瀑声荷捧雨，径涵秋影篁筛月。
唤石君、错落坐庭前，红尘绝。
嫌聒耳，琴筝戛。
慵著眼，俳优狎。
但一觞一咏，放怀开阔。
涌地池亭工掩映，擎天柱石觇施设。
待枝头、金颗可调羹，休轻折。
云山叠叠双眸短。
梦魂夜趁行人远。
千里共襟期。
吟风饮月时。
碧溪穿翠峡。
雪意蓬萧飒。
安得翅飞来。
冲寒同访梅。
重著夹罗犹怯冷。
隔帘拜祝团圆镜。
取片龙涎安古鼎。
香阖静。
横窗写出梅花影。
寒鹊颤枝飞不定。
回纹刺就更筹永。
小玉欣眠呼不醒。
霜气紧。
丽谯吹动梅花引。
小鹢载池心月，长虹夸水中天。
主人情重客留连。
便欲乘风寒殿。
霜竹且传秋信，镜蕖不作春妍。
夜凉正好倒金船。
朔饮而今再见。
笋玉纤纤拍扇纨。
戏拈荷叶起文鸳。
水亭初试小龙团。
拜月深深频祝愿，花枝低压云偏。
倩人解梦语喧喧。
工夫作用中宵昼。
点化无中有。
真气长存，童颜不改，底用呵磨皱。
一身二五之精媾。
积得婴儿就。
试问霞翁，三田熟未，还解飞冲否。
垂杨径。
洞钥启，时见流莺迎。
涓涓暗谷流红，应有缃桃千顷。
临池笑靥，春色满、铜华弄妆影。
记年时、试酒湖阴，褪花曾采新杏。
蛛窗绣网玄经，才石砚开奁，雨润云凝。
小小蓬莱香一掬，愁不到、朱娇翠靓。
清尊伴、人间永日，断琴和、棋声竹露冷。
笑从前、醉卧红尘，不知仙在人境。
羞红颦浅恨，晚风未落，片绣点重茵。
旧堤分燕尾，桂棹轻鸥，宝勒倚残云。
千丝怨碧，渐路入、仙坞迷津。
肠漫回，隔花时见，背面楚腰身。
逡巡。
题门惆怅，堕履牵萦，数幽期难准。
还始觉、留情缘眼，宽带因春。
明朝事与孤烟冷，做满湖、风雨愁人。
山黛暝，尘波澹绿无痕。
泪荷抛碎璧。
正漏云筛雨，斜捎窗隙。
林声怨秋色。
对小山不迭，寸眉愁碧。
凉欺岸帻。
暮砧催、银屏翦尺。
最无聊、燕去堂空，旧幕暗尘罗额。
行客。
西园有分，断柳凄花，似曾相识。
西风破屐。
林下路，水边石。
念寒蛩残梦，归鸿心事，那听江村夜笛。
看雪飞、苹底芦梢，未如鬓白。
晴丝牵绪乱。
对沧江斜日，花飞人远。
垂杨暗吴苑。
正旗亭烟冷，河桥风暖。
兰情蕙盼。
惹相思、春根酒畔。
又争知、吟骨萦销，渐把旧衫重翦。
凄断。
流红千浪，缺月孤楼。
总难留燕。
歌尘凝扇。
待凭信，拦分钿。
试挑灯欲写，还依不忍，笺幅偷和泪卷。
寄残云、剩雨蓬莱，也应梦见。
记年时茂苑。
正画堂凝香，璇奎初焕。
天边岁华转。
向九重春近，仙桃传宴。
银罂翠管。
宝香飞、蓬莱小殿。
荷玉皇、恩重千秋，翠麓峻齐云汉。
须看。
鸿飞高处，地阔天宽，弋人空羡。
梅清水暖。
苕溪上，几吟卷。
算金门听漏，玉墀班早，赢得风霜满面。
总不如、绿野身安，镜中未晚。
夜寒吴馆窄。
渐酒阑烛暗，犹分香泽。
轻帆展为翮。
送高鸿飞过，长安南陌。
渔矶旧迹。
有陈蕃、虚床挂壁。
掩庭扉，蛛网黏花，细草静瑶春碧。
还忆。
洛阳年少，风露秒檠，岁华如昔。
长吟堕帻。
暮潮送，富春客。
算玉堂不染，梅花清梦，宫漏声中夜直。
正逋仙、清瘦黄昏，几时觅得。
云气楼台，分一派、沧浪翠蓬。
开小景、玉盆寒浸，巧石盘松。
风送流花时过岸，浪摇晴练欲飞空。
算鲛宫、祗隔一红尘，无路通。
神女驾，凌晓风。
明月佩，响丁东。
对两蛾犹锁，怨绿烟中。
秋色未教飞尽雁，夕阳长是坠疏钟。
又一声、欸乃过前岩，移钓篷。
结束萧仙，啸梁鬼、依还未灭。
荒城外、无聊闲看，野烟一抹。
梅子未黄愁夜雨，榴花不见簪秋雪。
又重罗、红字写香词，年时节。
帘底事，凭燕说。
合欢缕，双条脱。
自香消红臂，旧情都别。
湘水离魂菰叶怨，扬州无梦铜华阙。
倩卧箫、吹裂晚天云，看新月。
思和云结。
断江楼望睫，雁飞无极。
正岸柳、衰不堪攀，忍持赠故人，送秋行色。
岁晚来时，暗香乱、石桥南北。
又长亭暮雪，点点泪痕，总成相忆。
杯前寸阴似掷。
几酬花唱月，连夜浮白。
省听风、听雨笙箫，向别枕倦醒，絮扬空碧。
片叶愁红，趁一舸、西风潮汐。
叹沧波、路长梦短，甚时到得。
秋压更长，看见姮娥瘦如束。
正古花摇落，寒蛩满地，参梅吹老，玉龙横竹。
霜被芙蓉宿。
红绵透，尚欺暗烛。
年年记、一种凄凉。
绣幌金圆挂香玉。
顽老情怀，都无欢事，良宵爱幽独。
叹画图难仿，橘村砧思，笠蓑有约，莼洲渔屋。
心景凭谁语，商弦重、袖寒转轴。
疏篱下、试觅重阳，醉擘青露菊。
夜空似水，横汉静立，银浪声杳。
瑶镜奁小。
素娥乍起、楼心弄孤照。
絮云未巧。
梧韵露井，偏借秋早。
晴暗多少。
怕教彻胆，蟾光见怀抱。
浪迹尚为客，恨满长安千古道。
还记暗萤、穿帘街语悄。
叹步影归来，人鬓花老。
紫箫天渺。
又露饮风前，凉堕轻帽。
酒杯空、数星横晓。
绛雪生凉，碧霞笼夜，小立中庭芜地。
昨梦西湖，老扁舟身世。
叹游荡，暂赏、吟花酌露尊俎，冷玉红香罍洗。
眼眩魂迷，古陶洲十里。
翠参差、澹月平芳砌。
砖花滉、小浪鱼鳞起。
雾盎浅障青罗，洗湘娥春腻。
荡兰烟、麝馥浓侵醉。
吹不散、绣屋重门闭。
又怕便、绿减西风，泣秋檠烛外。
艳阳不到青山，古阴冷翠成秋苑。
吴娃点黛，江妃拥髻，空濛遮断。
树密藏溪，草深迷市，峭云一片。
二十年旧梦，轻鸥素约，霜丝乱、朱颜变。
龙吻春霏玉溅。
煮银瓶、羊肠车转。
临泉照影，清寒沁骨，客尘都浣。
鸿渐重来，夜深华表，露零鹤怨。
把闲愁换与，楼前晚色，棹沧波远。
夜分溪馆渔灯，巷声乍寂西风定。
河桥径远，玉箫吹断，霜丝舞影。
薄絮秋云，澹蛾山色，宦情归兴。
怕烟江渡后，桃花又泛，宫沟上、春流紧。
新句欲题还省。
透香煤、重牒误隐。
西园已负，林亭移酒，松泉荐茗。
携手同归处，玉奴唤、绿窗春近。
想骄骢、又踏西湖，二十四番花信。
有人独立空山，翠髯未觉霜颜老。
新香秀粒，浓光绿浸，千年春小。
布影参旗，障空云盖，沈沈秋晓。
驷苍虬万里，笙吹凤女，骖飞乘、天风袅。
般巧。
霜斤不到。
汉游仙、相从最早。
皴鳞细雨，层阴藏月，朱弦古调。
问讯东桥，故人南岭，倚天长啸。
待凌霄谢了，山深岁晚，素心才表。
望中璇海波新，泛槎又匝银河转。
金风细袅，龙枝声奏，钧箫秋远。
南极飞仙，夜来催驾，祥光重见，紫霄承露掌，瑶池荫密，蟠桃秀、螽莲绽。
新栋晴翚凌汉。
半凉生、兰檠书卷。
绣裳五色，昆台十二，香深帘卷。
花萼楼高处，连清晓、千秋传宴。
赐长生玉字，鸾回凤舞，下蓬莱殿。
望春楼外沧波，旧年照眼青铜镜。
炼成宝月，飞来天上，银河流影。
绀玉钩帘处，横犀尘、天香分鼎。
记殷云殿锁，裁花翦露，曲江畔、春风劲。
槐省。
红尘昼静。
午朝回、吟生晚兴。
春霖绣笔，莺边清晓，金狨旋整。
阆苑芝仙貌，生绡对、绿窗深景。
弄琼英数点，宫梅信早，占年光永。
几番时事重论，座中共惜斜阳下。
今朝翦柳，东风送客，功名近也。
约住飞花，暂听留燕，更攀情语。
问千牙过阙，一封入奏，忠孝事、都应写。
闻道兰台清暇。
载鸱夷、烟江一舸。
贞元旧曲，如今谁听，惟公和寡。
儿骑空迎，舜瞳回盼，玉阶前借。
便急回暖律，天边海上，正春寒夜。
外湖北岭云多，小园暗碧莺啼处。
朝回胜赏，墨池香润，吟船系雨。
霓节千妃，锦帆一箭，携将春去。
算归期未卜，青烟散后，春城咏、飞花句。
黄鹤楼头月午。
奏玉龙、江梅解舞。
薰风紫禁，严更清梦，思怀几许。
秋水生时，赋情还在，南屏别墅。
看章台走马，长堤种取，柔丝千树。
澹云笼月微黄，柳丝浅色东风紧。
夜寒旧事，春期新恨，眉山碧远。
尘陌飘香，绣帘垂户，趁时妆面。
钿车催去急，珠囊袖冷，愁如海、情一线。
犹记初来吴苑。
未清霜、飞惊双鬓。
嬉游是处，风光无际，舞匆歌茜。
陈迹征衫，老容华镜，欢悰都尽。
向残灯梦短，梅花晓角，为谁吟怨。
檐花旧滴，帐烛新啼，香润残冬被。
澹烟疏绮。
凌波步、暗阻傍墙挑荠。
梅痕似洗。
空点点、年华别泪。
花鬓愁，钗股笼寒，彩燕沾云腻。
还斗辛盘葱翠。
念青丝牵恨，曾试纤指。
雁回潮尾。
征帆去、似与东风相避。
泥云万里。
应翦断、红情绿意。
年少时，偏爱轻怜，和酒香宜睡。
春屋围花，秋池沿草，旧家锦藉川原。
莲尾分津，桃边迷路，片红不到人间。
乱篁苍暗，料惜把、行题共删。
小晴帘卷，独占西墙，一镜清寒。
风光未老吟潘。
嘶骑征尘，只付凭阑。
鸣瑟传杯，辟邪翻烬，系船香斗春宽。
晚林青外，乱鸦著、斜阳几山。
粉消莫染，犹是秦宫，绿扰云鬟。
残叶翻浓，余香栖苦，障风怨动秋声。
云影摇寒，波尘锁腻，翠房人去深扃。
昼成凄黯，雁飞过、垂杨转青。
阑干横暮，酥印痕香，玉腕谁凭。
菱花乍失娉婷。
别岸围红，千艳倾城。
重洗清杯，同追深夜，豆花寒落愁灯。
近欢成梦，断云隔、巫山几层。
偷相怜处，熏尽金篝，销瘦云英。
翠羽飞梁苑。
连催发，暮樯留话江燕。
尘街堕珥，瑶扉乍钥，彩绳双罥。
新烟暗叶成阴，效翠妩、西陵送远。
又趁得、蕊露天香，春留建章花晚。
归来笑折仙桃，琼楼宴萼，金漏催箭。
兰亭秀语，乌丝润墨，汉宫传玩。
红欹醉玉天上，倩凤尾、时题画扇。
问几时、重驾巫云，蓬莱路浅。
绣幄鸳鸯柱。
红情密，腻云低护秦树。
芳根兼倚，花梢钿合，锦屏人妒。
东风睡足交枝，正梦枕、瑶钗燕股。
障滟蜡、满照欢丛，嫠蟾冷落羞度。
人间万感幽单，华清惯浴，春盎风露。
连鬟并暖，同心共结，向承恩处。
凭谁为歌长恨，暗殿锁、秋灯夜语。
叙旧期、不负春盟，红朝翠暮。
翠匝西门柳。
荆州昔，未来时正春瘦。
如今剩舞，西风旧色，胜东风秀。
黄粱露湿秋江，转万里、云樯蔽昼。
正虎落、马静晨嘶，连营夜沈刁斗。
含章换几桐阴，千官邃幄，韶观还奏。
席前夜久，天低宴密，御香盈袖。
星槎信约长在，醉兴渺、银河赋就。
对小弦、月挂南楼，凉浮桂酒。
万里关河眼。
愁凝处，渺渺残照红敛。
天低远树，潮分断港，路回淮甸。
吟鞭又指孤店。
对玉露金风送晚。
恨自古、才子佳人，此景此情多感。
吴王故苑。
别来良朋鸦集，空叹蓬转。
挥毫记烛，飞觞赶月，梦销香断。
区区去程何限。
倩片纸、丁宁过雁。
寄相思，寒雨灯窗，芙蓉旧院。
三千年事残鸦外，无言倦凭秋树。
逝水移川，高陵变谷，那识当时神禹。
幽云怪雨。
翠萍湿空梁，夜深飞去。
雁起青天，数行书似旧藏处。
寂寥西窗久坐，故人慳会遇，同翦灯语。
积藓残碑，零圭断璧，重拂人间尘土。
霜红罢舞。
漫山色青青，雾朝烟暮。
岸锁春船，画旗喧赛鼓。
芙蓉心上三更露，茸香漱泉玉井。
自洗银舟，徐开素酌，月落空杯无影。
庭阴未暝。
度一曲新蝉，韵秋堪听。
瘦骨侵冰，怕惊纹簟夜深冷。
当时湖上载酒，翠云开处共，雪面波镜。
万感琼浆，千茎鬓雪，烟锁蓝桥花径。
留连暮景。
但偷觅孤欢，强宽秋兴。
醉倚修篁，晚风吹半醒。
凌朝一片阳台影，飞来太空不去。
栋与参横，帘钩斗曲，西北城高几许。
天声似语。
便闾阖轻排，虹河平溯。
问几阴晴，霸吴平地漫今古。
西山横黛瞰碧，眼明应不到，烟际沈鹭。
卧笛长吟，层霾乍裂，寒月溟濛千里。
凭虚醉舞。
梦凝白阑干，化为飞雾。
净洗青红，骤飞沧海雨。
新烟初试花如梦，疑收楚峰残雨。
茂苑人归，秦楼燕宿，同惜天涯为旅。
游情最苦。
早柔绿迷津，乱莎荒圃。
数树梨花，晚风吹堕半汀鹭。
流红江上去远，翠尊曾共醉，云外别墅。
澹月秋千，幽香巷陌，愁结伤春深处。
听歌看舞。
驻不得当时，柳蛮樱素。
睡起恹恹，洞箫谁院宇。
竹深不放斜阳度，横披澹墨林沼。
断莽平烟，残莎剩水，宜得秋深才好。
荒亭旋扫。
正著酒寒轻，弄花春小。
障锦西风，半围歌袖半吟草。
独游清兴易懒，景饶人未胜，乐事长少。
柳下交车，尊前岸帻，同抚云根一笑。
秋香未老。
渐风雨西城，暗欹客帽。
背月移舟，乱鸦溪树晓。
麹尘犹沁伤心水，歌蝉暗惊春换。
露藻清啼，烟萝澹碧，先结湖山秋怨。
波帘翠卷。
叹霞薄轻绡，汜人重见。
傍柳追凉，暂疏怀袖负纨扇。
南花清斗素靥，画船应不载，坡静诗卷。
泛酒芳筒，题名蠹壁，重集湘鸿江燕。
平芜未翦。
怕一夕西风，镜心红变。
望极愁生，暮天菱唱远。
玉皇重赐瑶池宴，琼筵第二十四。
万象澄秋，群裾曳玉，清澈冰壶人世。
鳌峰对起。
许分得钧天，凤丝龙吹。
翠羽飞来，舞鸾曾赋曼桃字。
鹤胎曾梦电绕，桂根看骤长，玉干金蕊。
少海波新，芳茅露滴，凉入堂阶彩戏。
香霖乍洗。
拥莲媛三千，羽裳风佩。
圣姥朝元，炼颜银汉水。
余香才润鸾绡汗，秋风夜来先起。
雾锁林深，蓝浮野阔，一笛渔蓑鸥外。
红尘万里。
就中决银河，冷涵空翠。
岸觜沙平，水杨阴下晚初舣。
桃溪人住最久，浪吟谁得到，兰蕙疏绮。
砚色寒云，签声乱叶，蕲竹纱纹如水。
笙歌醉里。
步明月丁东，静传环佩。
更展芳塘，种花招燕子。
丽景长安人海，避影繁华，结庐深寂。
灯窗雪户，光映夜寒东壁。
心凋鬓改，镂冰刻水，缥简离离，风签索索。
怕遣花虫蠹粉，自采秋芸薰架，香泛纤碧。
更上新梯窈窕，暮山澹著城外色。
旧雨江湖远，问桐阴门巷，燕曾相识。
吟壶天小，不觉翠蓬云隔。
桂斧月宫三万手，计元和通籍。
软红满路，谁聘幽素客。
冷空澹碧，带翳柳轻云，护花深雾。
艳晨易午。
正笙箫竞渡，绮罗争路。
骤卷风埃，半掩长蛾翠妩。
散红缕。
渐红湿杏泥，愁燕无语。
乘盖争避处。
就解佩旗亭，故人相遇。
恨春太妒。
溅行裙更惜，凤钩尘污。
酹入梅根，万点啼痕暗树。
峭寒暮。
更萧萧、陇头人去。
水云共色，渐断岸飞花，雨声初峭。
步帷素袅。
想玉人误惜，章台春老。
岫敛愁蛾，半洗铅华未晓。
舣轻棹。
似山阴夜晴，乘兴初到。
心事春缥缈。
记遍地梨花，弄月斜照。
旧时斗草。
恨凌波路钥，小庭深窈。
冻涩琼箫，渐入东风郢调。
暖回早。
醉西园、乱红休扫。
水园沁碧，骤夜雨飘红，竟空林岛。
艳春过了。
有尘香坠钿，尚遗芳草。
步绕新阴，渐觉交枝径小。
醉深窈。
爱绿叶翠圆，胜看花好。
芳架雪未扫。
怪翠被佳人，困迷清晓。
柳丝系棹。
问闾门自古，送春多少。
倦蝶慵飞，故扑簪花破帽。
酹残照。
掩重城、暮钟不到。
暖波印日，倒秀影秦山，晓鬟梳洗。
步帷艳绮。
正梁园未雪，海棠犹睡。
藉绿盛红，怕委天香到地。
画船系。
舞西湖暗黄，虹卧新霁。
天梦春枕被。
和凤筑东风，宴歌曲水。
海宫对起。
灿骊光乍湿，杏梁云气。
夜色瑶台，禁蜡初传翡翠。
唤春醉。
问人间、几番桃李。
丽花斗靥，清麝溅尘，春声遍满芳陌。
竟路障空云幕，冰壶浸霞色。
芙容镜，词赋客。
竞绣笔、醉嫌天窄。
素娥下，小驻轻镳，眼乱红碧。
前事顿非昔，故苑年光，浑与世相隔。
向暮巷空人绝，残灯耿尘壁。
凌波恨，帘户寂。
听怨写、堕梅哀笛。
伫立久，雨暗河桥，谯漏疏滴。
金谷已空尘。
薰风祝攥舞低鸾翅，绛笼蜜炬，绿映龙盆。
窈窕绣窗人睡起，临砌脉无言。
慵整堕鬟，怨时迟暮，可怜憔悴，啼雨黄昏。
轻桡移花市，秋娘渡、飞浪溅湿行裙。
二十四桥南北，罗荐香分。
念碎劈芳心，萦思千缕，赠将幽素，偷翦重云。
终待凤池归去，催咏红翻。
温柔酣紫曲，扬州路、梦绕翠盘龙。
似日长傍枕，堕妆偏髻，露浓如酒，微醉欹红。
自别楚娇天正远，倾国见吴宫。
银烛夜阑，暗闻香泽，翠阴秋寂，重返春风。
芳期嗟轻误，花君去、肠断妾若为容。
惆怅舞衣叠损，露绮千重。
料绣窗曲理，红牙拍碎，禁阶敲遍，白玉盂空。
犹记弄花相谑，十二阑东。
藻国凄迷，麹澜澄映，怨入粉烟蓝雾。
香笼麝水，腻涨红波，一镜万妆争妒。
湘女归魂，佩环玉冷无声，凝情谁诉。
又江空月堕，凌波尘起，彩鸳愁舞。
还暗忆、钿合兰桡，丝牵琼腕，见的更怜心苦。
玲珑翠屋，轻薄冰绡，稳称锦云留住。
生怕哀蝉，暗惊秋被红衰，啼珠零露。
能原注去声西风老尽，羞趁东风嫁与。
风拍波惊，露零秋觉，断绿衰红江上。
艳拂潮妆，澹凝冰靥，别翻翠池花浪。
过数点斜阳雨，啼绡粉痕冷。
宛相向。
指汀洲、素云飞过，清麝洗、玉井晓霞佩响。
寸藕折长丝，笑何郎、心似春荡。
半掬微凉，听娇蝉、声度菱唱。
伴鸳鸯秋梦，酒醒月斜轻帐。
落叶霞翻，败窗风咽，暮色凄凉深院。
瘦不关秋，泪缘轻别，情消鬓霜千点。
怅翠冷搔头燕，那有语恩怨。
紫箫远。
记桃根、向随春渡，愁未洗、铅水又将恨染。
粉缟涩离箱，忍重拈、灯夜裁翦。
望极蓝桥，彩云飞、罗扇歌断。
料莺笼玉锁，梦里隔花时见。
宴兰溆，促奏丝萦管裂飞繁响。
似汉宫人去，夜深独语，胡沙凄哽。
对雁斜玫柱，琼琼弄月临秋影。
凤吹远，河汉去杳，天风飘冷。
泛清商竟。
转铜壶敲漏，瑶床二八青娥，环佩再整。
菱歌四碧无声，变须臾、翠翳红暝。
叹梨园、今调绝音希，愁深未醒。
桂楫轻如翼，归霞时点清镜。
草色新宫绶，还跨紫陌骄骢。
好花是，晚开红。
冷菊最香浓。
黄帘绿幕萧萧梦，灯外换几秋风。
叙往约，桂花宫。
为别翦珍丛。
雕栊。
行人去、秦腰褪玉，心事称、吴妆晕浓。
向春夜、闺情赋就，想初寄、上国书时，唱入眉峰。
归来共酒，窈窕纹窗，莲卸新蓬。
有约西湖去，移棹晓折芙蓉。
算才是，称心红。
染不尽薰风。
千桃过眼春如梦，还认锦叠云重。
弄晚色，旧香中。
旋撑入深丛。
从容。
情犹赋、冰车健笔，人未老、南屏翠峰。
转河影、浮槎信早，素妃叫、海月归来，太液池东。
红衣卸了，结子成莲，天劲秋浓。
香袅红霏，影高银烛，曾纵夜游浓醉。
正锦温琼腻。
被燕踏、暖雪惊翻庭砌。
马嘶人散后，秋风换、故园梦里。
吴霜融晓，陡觉暗动偷春花意。
还似。
海雾冷仙山，唤觉环儿半睡。
浅薄朱唇，娇羞艳色，自伤时背。
帘外寒挂澹月，向日秋千地。
怀春情不断，犹带相思旧子。
露蛩初响，机杼还催织。
婺星为情慵懒，伫立明河侧。
不见津头艇子，望绝南飞翼。
云梁千尺。
尘缘一点，回首西风又陈迹。
那知天上计拙，乞巧楼南北。
瓜果几度凄凉，寂寞罗池客。
人事回廊缥缈，谁见金钗擘。
今夕何夕。
杯残月堕，但耿银河漫天碧。
空翠染云，楚山迥故人南北。
秀骨冷盈盈，清洗九秋涧绿。
奉车旧畹，料未许、千金轻儥。
浅笑还不语，蔓草罗裙一幅。
素女情多，阿真娇重，唤起空谷。
弄野色烟姿，宜扫怨蛾澹墨。
光风入户，媚香倾国。
湘佩寒、幽梦小窗春足。
榴花依旧照眼。
愁褪红丝腕。
梦绕烟江路，汀菰绿薰风晚。
年少惊送远。
吴蚕老、恨绪萦抽茧。
旅情懒。
扁舟系处，青帘浊酒须换。
一番重午，旋买香蒲浮盏。
新月湖光荡素练。
人散。
红衣香在南岸。
听风听雨，春残花落门掩。
乍倚玉阑，旋剪夭艳。
携醉靥。
放溯溪游缆。
波光撼。
映烛花黯澹。
碎霞澄水，吴宫初试菱鉴。
旧情顿减。
孤负深杯滟。
衣露天香染。
通夜饮。
问漏移几点。
锦带吴钩，征思横雁水。
夜吟敲落霜红，船傍枫桥系。
相思不管年华，唤酒吴娃市。
因话、驻马新堤步秋绮。
淮楚尾。
暮云送、人千里。
细雨南楼，香密锦温曾醉。
花谷依然，秀靥偷春小桃李。
为语梦窗憔悴。
睡轻时闻，晚鹊噪庭树。
又说今夕天津，西畔重欢遇。
蛛丝暗锁红楼，燕子穿帘处。
天上、未比人间更情苦。
秋鬓改，妒月姊、长眉妩。
过雨西风，数叶井梧愁舞。
梦入蓝桥，几点疏星映朱户。
泪湿沙边凝伫。
春乍霁。
清涟画舫融泄。
螺云万叠暗凝愁，黛蛾照水。
漫将西子比西湖，溪边人更多丽。
步危径、攀艳蕊。
掬霞到手红碎。
青蛇细折小回廊，去天半咫。
画阑日暮起东风，棋声吹下人世。
海棠藉雨半绣地。
正残寒、初御罗绮。
除酒销春何计。
向沙头更续，残阳一醉。
双玉杯和流花洗。
梦仙到、吹笙路杳，度巘云滑。
溪谷冰绡未裂。
金铺昼锁乍掣。
见竹静、梅深春海阔。
有新燕、帘底低说。
念汉履无声跨鲸远，年年谢桥月。
曲折。
画阑尽日凭热。
半蜃起玲珑楼阁畔，缥缈鸿去绝。
飞絮扬东风，天外歌阕。
睡红醉缬。
还是催、寒食看花时节。
花下苍苔盛罗袜。
银烛短、漏壶易竭。
料池柳、不攀春送别。
倩玉兔、别捣秋香，更醉蹋、千山冷翠飞晴雪。
岸压邮亭，路欹华表，堤树旧色依依。
红索新晴，翠阴寒食，天涯倦客重归。
叹废绿平烟带苑，幽渚尘香荡晚，当时燕子，无言对立斜晖。
追念吟风赏月，十载事，梦惹绿杨丝。
画船为市，夭妆艳水，日落云沈，人换春移。
谁更与、苔根洗石，菊井招魂，漫省连车载酒，立马临花，犹认蔫红傍路枝。
歌断宴阑，荣华露草，冷落山丘，到此徘徊，细雨西城，羊昙醉后花飞。
黯分袖。
肠断去水流萍，住船系柳。
吴宫娇月娆花，醉题恨倚，蛮江豆蔻。
吐春绣。
笔底丽情多少，眼波眉岫。
新园锁却愁阴，露黄漫委，寒香半亩。
还背垂虹秋去，四桥烟雨，一宵歌酒。
犹忆翠微携壶，乌帽风骤。
西湖到日，重见梅钿皱。
谁家听、琵琶未了，朝骢嘶漏。
印剖黄金籀。
待来共凭，齐云话旧。
莫唱朱樱口。
生怕遣、楼前行云知后。
泪鸿怨角，空教人瘦。
大溪面。
遥望绣羽冲烟，锦梭飞练。
桃花三十六陂，鲛宫睡起，娇雷乍转。
去如箭。
催趁戏旗游鼓，素澜雪溅。
东风冷湿蛟腥，澹阴送昼。
轻霏弄晚。
洲上青苹生处，斗春不管，怀沙人远。
残日半开一川，花影零乱。
山屏醉缬，连棹东西岸。
阑干倒、千红妆靥，铅香不断。
傍暝疏帘卷。
翠涟皱净，笙歌未散。
簪柳门归懒。
犹自有、玉龙黄昏吹怨。
重云暗阁，春霖一片。
峭石帆收，归期差，林沼年销红碧。
渔蓑樵笠畔，买佳邻翻盖，浣花新宅。
地凿桃阴，天澄藻镜，聊与渔郎分席。
沧波耕不碎，似蓝田初种，翠烟生璧。
料情属新莲，梦惊春草，断桥相识。
平生江海客，秀怀抱、云锦当秋织。
任岁晚、陶篱菊暗，逋冢梅荒，总输玉井尝甘液。
忍弃红香叶。
集楚裳、西风催著。
正明月、秋无极。
归隐何处，门外垂杨天窄。
放船五湖夜色。
醉云又兼醒雨，楚梦时来往。
倦蜂刚著梨花、惹游荡。
还作一段相思，冷波叶舞愁红，送人双桨。
暗凝想。
情共天涯秋黯，朱桥锁深巷。
会稀投得轻分、顿惆怅。
此去幽曲谁来，可怜残照西风，半妆楼上。
茂苑、共莺花醉吟，岁华如许。
江湖夜雨。
传书问、雁多幽阻。
清溪上，惯来往扁舟、轻如羽。
到兴懒归来，玉冷耕云圃。
按琼箫，赋金缕。
回首词场，动地声名，春雷初启户。
枕水卧漱石，数间屋，梅一鸣。
待共结、良朋侣。
载清尊、随花追野步。
要未若城南，分取溪隈住。
昼长看柳舞。
翦横枝，清溪分影，翛然镜空晓。
小窗春到。
怜夜冷孀娥，相伴孤照。
古苔泪锁霜千点，苍华人共老。
料浅雪、黄昏驿路，飞香遗冻草。
行云梦中认琼娘，冰肌瘦，窈窕风前纤缟。
残醉醒，屏山外、翠禽声小。
寒泉贮、绀壶渐暖，年事对、青灯惊换了。
但恐舞、一帘胡蝶，玉龙吹又杳。
小娉婷，清铅素靥，蜂黄暗偷晕。
翠翘欹鬓。
昨夜冷中庭，月下相认。
睡浓更苦凄风紧。
惊回心未稳。
送晓色、一壶葱茜，才知花梦准。
湘娥化作此幽芳，凌波路，古岸云沙遗恨。
临砌影，寒香乱、冻梅藏韵。
熏炉畔、旋移傍枕，还又见、玉人垂绀鬓。
料唤赏、清华池馆，台杯须满引。
北斗秋横云髻影。
莺羽衣轻，腰减青丝剩。
一曲游仙闻玉声。
月华深院人初定。
十二阑干和笑凭。
风露生寒，人在莲花顶。
睡重不知残酒醒。
红帘几度啼鸦暝。
明月枝头香满路。
几日西风，落尽花如雨。
倒照秦眉天镜古。
秋明白鹭双飞处。
自摘霜葱宜荐俎。
可惜重阳，不把黄花与。
帽堕笑凭纤手取。
清歌莫送秋声去。
新梦游仙驾紫鸿。
数家灯火灞桥东。
吹箫楼外冻云重。
石瘦溪根船宿处，月斜梅影晓寒中。
玉人无力倚东风。
冰骨清寒瘦一枝。
玉人初上木兰时。
懒妆斜立澹春姿。
月落溪穷清影在，日长春去画帘垂。
五湖水色掩西施。
千盖笼花斗胜春。
东风无力扫香尘。
尽沿高阁步红云。
闲里暗牵经岁恨，街头多认旧年人。
晚钟催散又黄昏。
蝶粉蜂黄大小乔。
中庭寒尽雪微销。
一般清瘦各无聊。
窗下和香封远讯，墙头飞玉怨邻箫。
夜来风雨洗春娇。
门隔花深梦旧游。
夕阳无语燕归愁。
玉纤香动小帘钩。
落絮无声春堕泪，行云有影月含羞。
东风临夜冷于秋。
波面铜花冷不收。
玉人垂钓理纤钩。
月明池阁夜来秋。
江燕话归成晓别，水花红减似春休。
西风梧井叶先愁。
门巷深深小画楼。
阑干曾识凭春愁。
新蓬遮却绣鸳游。
桃观日斜香掩户，苹溪风起水东流。
紫萸玉腕又逢秋。
曲角深帘隐洞房。
正嫌玉骨易愁黄。
好花偏占一秋香。
夜气清时初傍枕，晓光分处未开窗。
可怜人似月中孀。
华堂夜宴连清晓。
醉里笙歌云窈袅。
酿来千日酒初尝，过却重阳秋更好。
阿儿早晚成名了。
玉树阶前春满抱。
天边金镜不须磨，长与妆楼悬晚照。
推枕南窗，楝花寒入单纱浅。
雨帘不卷。
空碍调雏燕。
一握柔葱，香染榴巾汗。
音尘断。
画罗闲扇。
山色天涯远。
时霎清明，载花不过西园路。
嫩阴绿树。
正是春留处。
燕子重来，往事东流去。
征衫贮。
旧寒一缕。
泪湿风帘絮。
卷尽愁云，素娥临夜新梳洗。
暗尘不起。
酥润凌波地。
辇路重来，仿佛灯前事。
情如水。
小楼熏被。
春梦笙歌里。
宝月惊尘堕晓。
愁锁空枝斜照。
古苔几点露萤小。
销减秋光旋少。
佩丸尚忆春酥袅。
故人老。
断香忍和泪痕扫。
魂返东篱梦窅。
懒浴新凉睡早。
雪靥酒红微笑。
倚楼起把绣针小。
月冷波光梦觉。
怕闻井叶西风到。
恨多少。
粉河不语堕秋晓。
云雨人间未了。
阴阴绿润暗啼鸦。
陌上断香车。
红云深处春在，飞出建章花。
春此去，那天涯。
几烟沙。
忍教芳草，狼藉斜阳，人未归家。
柳腰空舞翠裙烟。
尽日不成眠。
花尘浪卷清昼，渐变晚阴天。
吴社水，系游船。
又轻年。
东风不管，燕子初来，一夜春寒。
片云载雨过江鸥。
水色澹汀洲。
小莲玉惨红怨，翠被又经秋。
凉意思，到南楼。
小帘钩。
半窗灯晕，几叶芭蕉，客梦床头。
西风吹鹤到人间。
凉月满缑山。
银河万里秋浪，重载客槎还。
河汉女，巧云鬟。
夜阑干。
钗头新约，针眼娇颦，楼上秋寒。
窗外捎溪雨响。
映窗里、嚼花灯冷。
浑似萧湘系孤艇。
见幽仙，步凌波，月边影。
香苦欺寒劲。
牵梦绕、沧涛千顷。
梦觉新愁旧风景。
绀云欹，玉搔斜，酒初醒。
金丸一树带霜华。
银台摇艳霞。
烛阴树影两交加。
秋纱机上花。
飞醉笔，驻吟车。
香深小隐家。
明朝新梦付啼鸦。
歌阑月未斜。
沙河塘上旧游嬉。
卢郎年少时。
一声长笛月中吹。
和云和雁飞。
惊物换，叹星移。
相看两鬓丝。
断肠吴苑草凄凄。
倚楼人未归。
青春花姊不同时。
凄凉生较迟。
艳妆临水最相宜。
风来吹绣漪。
惊旧事，问长眉。
月明仙梦回。
凭阑人但觉秋肥。
花愁人不知。
翠阴浓合晓莺堤。
春如日坠西。
画图新展远山齐。
花深十二梯。
风絮晚，醉魂迷。
隔城闻马嘶。
落红微沁绣鸳泥。
秋千教放低。
春在绿窗杨柳。
人与流莺俱瘦。
眉底暮寒生，帘额时翻波皱。
风骤。
风骤。
花径啼红满袖。
秋千争闹粉墙。
闲看燕紫莺黄。
啼到绿阴处，唤回浪子闲忙。
春光。
春光。
正是拾翠寻芳。
衣白苎，雪面堕愁鬟。
不识朝云行雨处，空随春梦到人间。
留向画图看。
慵临镜，流水洗花颜。
自织苍烟湘泪冷，谁捞明月海波寒。
天澹雾漫漫。
松风远，莺燕静幽坊。
妆褪宫梅人倦绣，梦回春草日初长。
瓷碗试新汤。
笙歌断，情与絮悠扬。
石乳飞时离凤怨，玉纤分处露花香。
人去月侵廊。
疏桐翠井早惊秋。
叶叶雨声愁。
灯前倦客老貂裘。
燕去柳边楼。
吴宫寂寞空烟水，浑不认、旧采菱洲。
秋花旋结小盘虬。
蝶怨夜香留。
背庭缘恐花羞坠。
心事遥山里。
小帘愁卷月笼明。
一寸秋怀禁得、几蛩声。
井梧不放西风起。
供与离人睡。
梦和新月未圆时。
起看檐蛛结网、又寻思。
落花夜雨辞寒食。
尘香明日城南陌。
玉靥湿斜红。
泪痕千万重。
伤春头竟白。
来去春如客。
人瘦绿阴浓。
日长帘影中。
绿波碧草长堤色。
东风不管春狼藉。
鱼沫细痕圆。
燕泥花唾干。
无情牵怨抑。
画舸红楼侧。
斜日起凭阑。
垂杨舞晓寒。
湖上芙蓉早。
向北山、山深雾冷，更看花好。
流水茫茫城下梦，空指游仙路杳。
笑萝障、云屏亲到。
雪玉肌肤春温夜，饮湖光、山渌成花貌。
临涧水，弄清照。
著愁不尽宫眉小。
听一声、相思曲里，赋情多少。
红日阑干鸳鸯枕，那枉裙腰褪了。
算谁识、垂杨秋袅。
不是秦楼无缘分，点吴霜、羞带簪花帽。
但殢酒，任天晓。
江头何处带春归。
玉川迷。
路东西。
一雁不飞、雪压冻云低。
十里黄昏成晓色，竹根篱。
分流水、过翠微。
带书傍月自锄畦。
苦吟诗。
生鬓丝。
半黄烟雨，翠禽语、似说相思。
惆怅孤山、花尽草离离。
半幅寒香家住远，小帘垂。
玉人误、听马嘶。
风涟乱翠，酒霏飘汗洗新妆。
幽情暗寄莲房。
弄雪调冰重会，临水暮追凉。
正碧云不破，素月微行。
双成夜笙，断旧曲、解明榼。
别有红娇粉润，初试霓裳。
分莲调郎。
又拈惹、花茸碧唾香。
波晕切、一盼秋光。
问流花，寻梦草，云暖翠微路。
锦雁峰前，浅约昼行处。
不教嘶马飞春，一奁越境，那销尽、红吟绿赋。
送人去。
长丝初染柔黄，晴和晓烟舞。
心事偷占，莺漏汉宫语。
趁得罗盖天香，归来时候，共留取、玉阑春住。
采幽香，巡古苑，竹冷翠微路。
斗草溪根，沙印小莲步。
自怜两鬓清霜，一年寒食，又身在、云山深处。
昼闲度。
因甚天也慳春，轻阴便成雨。
绿暗长亭，归梦趁风絮。
有情花景阑干，莺声门径，解留我、霎时凝伫。
晚云开，朝雪霁，时节又灯市。
夜约遗香，南陌少年事。
笙箫一片红云，飞来海上，绣帘卷、缃桃春起。
旧游地。
素蛾城阙年年，新妆趁罗绮。
玉练冰轮，无尘涴流水。
晓霞红处啼鸦，良宵一梦，画堂正、日长人睡。
翦红情，裁绿意，花信上钗股。
残日东风，不放岁华去。
有人添烛西窗，不眠侵晓，笑声转、新年莺语。
旧尊俎。
玉纤曾擘黄柑，柔香系幽素。
归梦湖边，还迷镜中路。
可怜千点吴霜，寒销不尽，又相对、落梅如雨。
流水麹尘，艳阳醅酒，画舸游情如雾。
笑拈芳草不知名，乍凌波、断桥西堍。
垂杨漫舞。
总不解、将春系住。
燕归来，问彩绳纤手，如今何许。
欢盟误。
一箭流光，又趁寒食去。
不堪衰鬓著飞花，傍绿阴、冷烟深树。
玄都秀句。
记前度、刘郎曾赋。
最伤心、一片孤山细雨。
风响牙签，云寒古砚，芳铭犹在棠笏。
秋床听雨，妙谢庭、春草吟笔。
城市喧鸣辙。
清溪上、小山秀洁。
便向此、搜松访石，葺屋营花，红尘远避风月。
瞿塘路，随汉节。
记羽扇纶巾，气凌诸葛。
青天万里，料漫忆、莼丝鲈雪。
车马从休歇。
荣华事、醉歌耳热。
天与此翁，芳芷嘉名，纫兰佩兮琼玦。
西风摇步绮。
记长堤骤过，紫骝十里。
断桥南岸，人在晚霞外。
锦温花共醉。
当时曾共秋被。
自别霓裳，应红销翠冷，霜枕正慵起。
惨澹西湖柳底。
摇荡秋魂，夜月归环佩。
书图重展，惊认旧梳洗。
去来双翡翠。
难传眼恨眉意。
梦断琼娘，仙云深路杳，城影蘸流水。
素弦一一起秋风。
写柔情、都在春葱。
徽外断肠声，霜宵暗落惊鸿。
低颦处、翦绿裁红。
仙郎伴、新制还赓旧曲，映月帘栊。
似名花并蒂，日日醉春浓。
吴中。
空传有西子，应不解、换徵移宫。
兰蕙满襟怀，唾碧总喷花茸。
后堂深、想费春工。
客愁重、时听蕉寒雨碎，泪湿琼钟。
恁风流也称，金屋贮娇慵。
翠微路窄，醉晚风、凭谁为整欹冠。
霜饱花腴，烛消人瘦，秋光作也都难。
病怀强宽。
恨雁声、偏落歌前。
记年时、旧宿凄凉，暮烟秋雨野桥寒。
妆靥鬓英争艳，度清商一曲，暗坠金蝉。
芳节多阴，兰情稀会，晴晖称拂吟笺。
更移画船。
引佩环、邀下婵娟。
算明朝、未了重阳，紫萸应耐看。
九街头，正软尘润酥，雪销残溜。
禊赏祇园，花艳云阴笼昼。
层梯峭空麝散，拥凌波、萦翠袖。
叹年端、连环转，烂漫游人如绣。
肠断回廊伫久。
便写意溅波，传愁蹙岫。
渐没飘鸿，空惹闲情春瘦。
椒杯香乾醉醒，怕西窗、人散后。
暮寒深，迟回处、自攀庭柳。
县花谁葺。
记满庭燕麦，朱扉斜阖。
妙手作新，公馆青红晓云湿。
天际疏星趁马，帘昼隙、冰弦三叠。
尽换却、吴水吴烟，桃李靓春靥。
风急。
送帆叶。
正雁水夜清，卧虹平帖。
软红路接。
涂粉闱深早催入。
怀暖天香宴果，花队簇、轻轩银蜡。
更问讯、湖上柳，两堤翠匝。
思生晚眺，岸乌纱平步，春云层绿。
罨画屏风开四面，各样莺花结束。
寒欲残时，香无著处，千树风前玉。
游蜂飞过，隔墙疑是金谷。
偏称晚色横烟，愁凝峨髻，澹生绡裙幅。
缥缈孤山南畔路，相对花房竹屋。
溪足沙明，岩阴石秀，梦冷吟亭宿。
松风古涧，高调月夜清曲。
鹭老秋丝，苹愁暮雪，鬓那不白。
倒柳移栽，如今暗溪碧。
乌衣细语，伤绊惹、茸红曾约。
南陌。
前度刘郎，寻流花踪迹。
朱楼水侧。
雪面波光，汀莲沁颜色。
当时醉近绣箔，夜吟寂。
三十六矶重到，清梦冷云南北。
买钓舟溪上，庆有烟蓑相识。
小桃谢后，双双燕，飞来几家庭户。
轻烟晓暝，湘水暮云遥度，帘外余寒未卷，共斜入、红楼深处。
相将占得雕梁，似约韶光留住。
堪举。
翩翩翠羽。
杨柳岸，泥香半和梅雨。
落花风软，戏促乱红飞舞。
多少呢喃意绪。
尽日向、流莺分诉。
还过短墙，谁会万千言语。
霓节飞琼，鸾驾弄玉，杳隔平云弱水。
倩皓鹤传书，卫姨呼起。
莫待粉河凝晓，趁夜月、瑶笙飞环佩。
正蹇驴吟影，茶烟灶冷，酒亭门闭。
歌丽。
泛碧蚁。
放绣帘半钩，宝台临砌。
要须借东君，灞陵春意。
晓梦先迷楚蝶，早风戾、重寒侵罗被。
还怕掩、深院梨花，又作故人清泪。
屋下半流水，屋上几青山。
当心千顷明镜，入座玉光寒。
云起南峰未雨，云敛北峰初霁，健笔写青天。
俯瞰古城堞，不碍小阑干。
绣鞍马，软红路，乍回班。
层梯影转亭午，信手展缃编。
残照游船收尽，新月画帘才卷，人在翠壶间。
天际笛声起，尘世夜漫漫。
芳辰良宴，人日春朝并。
细缕青丝裹银饼。
更玉犀金犀，沾座分簪，歌围暖，梅靥桃唇斗胜。
露房花曲折，莺入新年，添个宜男小山枕。
待枝上，饱东风，结子成阴，蓝桥去、还觅琼浆一饮。
料别馆、西湖最情浓，烂画舫月明，醉宫袍锦。
长安门外小林丘。
碧壶秋。
浴轻鸥。
不放啼红，流水通宫沟。
时有晴空云过影，华镜里，翳鱼游。
绮罗尘满九衢头。
晚香楼。
夕阳收。
波面琴高，仙子驾黄虬。
清磬数声人定了，池上月，照虚舟。
一声玉磬下星坛。
步虚阑。
露华寒。
平晓阿香，油壁碾青鸾。
应是老鳞眠不得，云炮落，雨瓢翻。
身闲犹耿寸心丹。
炷炉烟。
暗祈年。
随虎蛙声，鼓吹稻花田。
秋水一池莲叶晚，吟喜雨，拍阑干。
翠纱笼袖映红霏。
冷香飞。
洗凝脂。
睡足娇多，还是夜深宜。
翻怕回廊花有影，移烛暗，放帘垂。
尊前不按驻云词。
料花枝。
妒蛾眉。
丁属东风，莫送片红飞。
春重锦堂人尽醉，和晓月，带花归。
西风来晚桂开迟。
月宫移。
到东篱。
簌簌惊尘，吹下半冰规。
拟唤阿娇来小隐，金屋底，乱香飞。
重阳还是隔年期。
蝶相思。
客情知。
吴水吴烟，愁里更多诗。
一夜看承应未别，秋好处，雁来时。
西风一叶送行舟。
浅迟留。
舣汀洲。
新浴红衣，绿水带香流。
应是离宫城外晚，人伫立，小帘钩。
新归重省别来愁。
黛眉头。
半痕秋。
天上人间，斜月绣针楼。
湘浪莫迷花蝶梦，江上约，负轻鸥。
澄碧西湖，软红南陌，银河地穿。
见华星影里，仙棋局静，清风行处，瑞玉圭寒。
斜谷山深，望春楼远，无此峥嵘小渭川。
一泓地，解新波不涸，独障狂澜。
老苏而后坡仙。
继菊井嘉名相与传。
试摩挲劲石，无令角折，丁宁明月，莫涴规圆。
漫结鸥盟，那知鱼乐，心止中流别有天。
无尘夜，听吾伊正在，秋水阑干。
情如之何，暮涂为客，忍堪送君。
便江湖天远，中宵同月，关河秋近。
何日清尘。
玉尘生风，貂裘明雪，幕府英雄今几人。
行须早，料刚肠肯殢，泪眼离颦。
平生秀句清尊。
到帐动风开自有神。
听夜鸣黄鹤，楼高百尺，朝驰白马，笔扫千军。
贾傅才高，岳家军在，好勒燕然石上文。
松江上，念故人老矣，甘卧闲云。
蜜沈烬暖萸烟袅。
层帘卷、伫立行人官道。
麟带压愁香，听舞箫云渺。
恨缕情丝春絮远，怅梦隔、银屏难到。
寒峭。
有东风嫩柳，学得腰小。
还近绿水清明，叹孤身如燕，将花频绕。
细雨湿黄昏，半醉归怀抱。
蠹损歌纨人去久，漫泪沾、香兰如笑。
书杳。
念客枕幽单，看看春老。
春风吴柳几番黄。
欢事小蛮窗。
梅花正结双头梦，被玉龙、吹散幽香。
昨夜灯前歌黛，今朝陌上啼妆。
最怜无侣伴雏莺。
桃叶已春江。
曲屏先暖鸳衾惯，夜寒深、都是思量。
莫道蓝桥路远，行云中隔幽坊。
听风听雨过清明。
愁草瘗花铭。
楼前绿暗分携路，一丝柳、一寸柔情。
料峭春寒中酒，交加晓梦啼莺。
西园日日扫林亭。
依旧赏新晴。
黄蜂频扑秋千索，有当时、纤手香凝。
惆怅双鸳不到，幽阶一夜苔生。
兰舟高荡涨波凉。
愁被矮桥妨。
暮烟疏雨西园路，误秋娘、浅约宫黄。
还泊邮亭唤酒，旧曾送客斜阳。
蝉声空曳别枝长。
似曲不成商。
御罗屏底翻歌扇，忆西湖、临水开窗。
和醉重寻幽梦，残衾已断熏香。
一番疏雨洗芙蓉。
玉冷佩丁东。
辘轳听带秋声转，早凉生、傍井梧桐。
欢宴良宵好月，佳人修竹清风。
临池飞阁乍青红。
移酒小垂虹。
贞元供奉梨园曲，称十香、深蘸琼钟。
醉梦孤云晓色，笙歌一派秋空。
画船帘密不藏香。
飞作楚云狂。
傍怀半卷金炉烬，怕暖销、春日朝阳。
清馥晴熏残醉，断烟无限思量。
凭阑心事隔垂杨。
楼燕销幽妆。
梅花偏恼多情月，慰溪桥、流水昏黄。
哀曲霜鸿凄断，梦魂寒蝶幽扬。
雁边风讯小，飞琼望杳，碧云先晚。
露冷阑干，定怯藕丝冰腕。
净洗浮空片玉，胜花影、春灯相乱。
秦镜满。
素娥未肯，分秋一半。
每圆处即良宵，甚此夕偏饶，对歌临怨。
万里婵娟，几许雾屏云幔。
孤兔凄凉照水，晓风起、银河西转。
摩泪眼。
瑶台梦回人远。
卜筑西湖，种翠萝犹傍，软红尘里。
来往载清吟，为偏爱吾庐，画船频繁。
笑携雨色晴光，入春明朝市。
石桥锁，烟霞五百名仙，第一人是。
临酒论深意。
流光转、莺花任乱委。
冷然九秋肺腑，应多梦、岩扃冷云空翠。
漱流枕石幽情，写猗兰绿绮。
专城处，他山小队登临，待西风起。
春酌沈沈，晚妆的的，仙梦游惯。
锦溆维舟，青门倚盖，还被笼莺唤。
裴郎归后，崔娘沈恨，漫客请传芳卷。
联题在，频经翠袖，胜隔绀纱尘幔。
桃根杏叶，胶黏缃缥，几回凭阑人换。
峨髻愁云，兰香腻粉，都为多情褪。
离巾拭泪，征袍染醉，强作酒朋花伴。
留连怕，风姨浪妒，又吹雨断。
风拂尘徽，雨侵凉榻，才动秋思。
缓酒销更，移灯傍影，净洗芭蕉耳。
铜华沧海，愁霾重嶂，燕北雁南天外。
算阴晴，浑似几番，渭城故人离会。
青楼旧日，高歌取醉，唤出玉人梳洗。
红叶流光，苹花两鬓，心事成秋水。
白凝虚晓，香吹轻烬，倚窗小瓶疏桂。
问深宫，姮娥正在，妒云第几。
阁雪云低，卷沙风急，惊雁失序。
户掩寒宵，屏闲冷梦，灯飐唇似语。
堪怜窗景，都闲刺绣，但续旧愁一缕。
邻歌散，罗襟印粉，袖湿茜桃红露。
西湖旧日，留连清夜，爱酒几将花误。
遗袜尘销，题裙墨黯，天远吹笙路。
吴台直下，缃梅无限，未放野桥香度。
重谋醉，揉香弄影，水清浅处。
角断签鸣疏点，倦萤透隙，低弄书光。
一寸悲秋，生动万种凄凉。
旧衫染、唾凝花碧，别泪想、妆洗蜂黄。
楚魂伤。
雁汀沙冷，来信微茫。
都忘。
孤山旧赏，水沈熨露，岸锦宜霜。
败叶题诗，御沟应不到流湘。
数客路、又随淮月，羡故人还买吴航。
两凝望。
满城风雨，催送重阳。
香深雾暖。
正人在、锦瑟华年深院。
旧日汉宫，分得红兰滋吴苑。
临池羞落梅花片。
弄水月、初匀妆面。
紫烟笼处，双鸾共跨，洞箫低按。
歌管。
红围翠袖，冻云外，似觉东风先转。
绣畔昼迟，花底天宽春无限。
仙郎骄马琼林宴。
待卷上、珠帘教看。
更传莺入新年，宝钗梦燕。
螺屏暖翠。
正雾卷暮色，星河浮霁。
路幕递香，街马冲尘东风细。
梅槎凌海横鳌背。
倩稳载、蓬莱云气。
宝阶斜转，冰娥素影，夜清如水。
应记。
千秋化鹤，旧华表、认得山川犹是。
暗解绣囊，争掷金钱游人醉。
笙歌晓度晴霞外。
又上苑、春生一苇。
便教接宴莺花，万红镜里。
细响残蛩，傍灯前、似说深秋怀抱。
怕上翠微，伤心乱烟残照。
西湖镜掩尘沙，翳晓影、秦鬟云扰。
新鸿，唤凄凉、渐入红萸乌帽。
江上故人老。
视东篱秀色，依然娟好。
晚梦趁、邻杵断，乍将愁到。
秋娘泪湿黄昏，又满城、雨轻风小。
闲了。
看芙容、画船多少。
思渺西风，怅行踪、浪逐南飞高雁。
怯上翠微，危楼更堪凭晚。
蓬莱对起幽云，澹野色山容愁卷。
清浅。
瞰沧波、静衔秋痕一线。
十载寄吴苑。
惯东篱深把，露黄偷翦。
移暮影、照越镜，意销香断。
秋娥赋得闲情，倚翠尊、小眉初展。
深劝。
待明朝、醉巾重岸。
露罥蛛丝，小楼阴堕月，秋惊华鬓。
宫漏未央，当时钿钗遗恨。
人间梦隔西风，算天上、年华一瞬。
相逢，纵相疏、胜却巫阳无准。
何处动凉讯。
听露井梧桐，楚骚成韵。
彩云断、翠羽散，此情难问。
银河万古秋声，但望中、婺星清润。
轻俊。
度金针、漫牵方寸。
数日西风，打秋林枣熟，还催人去。
瓜果夜深，斜河拟看星度。
匆匆便倒离尊，怅遇合、云销萍聚。
留连，有残蝉韵晚，时歌金缕。
绿水暂如许。
奈南墙冷落，竹烟槐雨。
此去杜曲，已近紫霄尺五。
扁舟夜宿吴江，正水佩霓裳无数。
眉妩。
问别来、解相思否。
路远仙城，自王郎去后，芳卿憔悴。
锦段镜空，重铺步障新绮。
凡花瘦不禁秋，幻腻玉、腴红鲜丽。
相携。
试新妆乍毕，交扶轻醉。
长记断桥外。
骤玉骢过处，千娇凝睇。
昨梦顿醒，依约旧时眉翠。
愁边暮合碧云，倩唱入、六幺声里。
风起。
舞斜阳、阑干十二。
粉靥金裳。
映绣屏认得，旧日萧娘。
翠微高处，故人帽底，一年最好，偏是重阳。
避春祗怕春不远，望幽径、偷理秋妆。
殢醉乡。
寸心似翦，飘荡愁觞。
潮腮笑入清霜。
斗万花样巧，深染蜂黄。
露痕千点，自怜旧色，寒泉半掬，百感幽香。
雁声不到东篱畔，满城但、风雨凄凉。
最断肠。
夜深怨蝶飞狂。
皆清真词。
酒尽，已四鼓，赋比词饯尹梅津送客吴皋。
正试霜夜冷，枫落长桥。
望天不尽，背城渐杳，离亭黯黯，恨水迢迢。
翠香零落红衣老，暮愁锁、残柳眉梢。
念瘦腰。
沈郎旧日，曾系兰桡。
仙人凤咽琼箫。
怅断魂送远，九辩难招。
醉鬟留盼，小窗翦烛，歌云载恨，飞上银霄。
素秋不解随船去，败红趁、一叶寒涛。
梦翠翘。
怨鸿料过南谯。
素天际水，浪拍碎、冻云不凝。
记晓叶题霜，秋灯吟雨，曾系长桥过艇。
又是宾鸿重来后，猛赋得、归期才定。
嗟绣鸭解言，香鲈堪钓，尚庐人境。
幽兴。
争如共载，越娥妆镜。
念倦客依前，貂裘茸帽，重向淞江照影。
酹酒苍茫，倚歌平远，亭上玉虹腰冷。
迎醉面，暮雪飞花，几点黛愁山暝。
西子西湖，赋情合载鸱夷棹。
断桥直去是孤山，应为梅花到。
几度吟昏醉晓。
背东风、偷闲斗草。
乱鸦啼后，解佩归来，春怀多少。
千里婵娟，茂园今夜同清照。
樱脂茸唾听吟诗，争似还家好。
昵昵西窗语笑。
凤云深、琼箫缥缈。
愿春如旧，柳带同心，花枝压帽。
新月侵阶，彩云林外笙箫透。
银台双引绕花行，红坠香沾袖。
不管签声转漏。
更明朝、棋消永昼。
静中闲看，倦羽飞还，游云出岫。
随处春光，翠阴那只西湖柳。
去年溪上牡丹时，还试长安酒。
都把愁怀抖擞。
笑流莺、啼春漫瘦。
晓风恶尽，妒雪寒销，青梅如豆。
飞盖西园，晚秋却胜春天气。
霜花开尽锦屏空，红叶新装缀。
时放清杯泛水。
暗凄凉、东风旧事。
夜吟不绝，松影阑干，月笼寒翠。
莫唱阳关，但凭彩袖歌千岁。
秋星入梦隔明朝，十载吴宫会。
一棹回潮度苇。
正西窗、灯花报喜。
柳蛮樱素，试酒争怜，不教不醉。
碧澹山姿，暮寒愁沁歌眉浅。
障泥南陌润轻酥，灯火深深院。
入夜笙歌渐暖。
彩旗翻、宜男舞遍。
恣游不怕，素袜尘生，行裙红溅。
银烛笼纱，翠屏不照残梅怨。
洗妆清靥湿春风，宜带啼痕看。
楚梦留情未散。
素娥愁、天深信远。
晓窗移枕，酒困香残，春阴帘卷。
天桂飞香，御花簇座千秋宴。
笑从王母摘仙桃，琼醴双金盏。
掌上龙珠照眼。
映萝图、星晖海润。
浮槎远到，水浅蓬莱，秋明河汉。
宝月将弦，晚钩斜挂西帘卷。
未须十日便中秋，争看清光满。
净洗红尘障面。
贺朝霖、催班正殿。
喜回天上，紫府开筵，瑶池宣劝。
莓锁虹梁，稽山祠下当时见。
横斜无分照溪光，珠网空凝遍。
姑射青春对面。
驾飞虬、罗浮路远。
千年春在，新月苔池，黄昏山馆。
花满河阳，为君羞褪晨妆茜。
云根直下是银河，客老秋槎变。
雨外红铅洗断。
又晴霞、惊飞暮管。
倚阑祗怕，弄水鳞生，乘东风便。
秋入灯花，夜深檐影琵琶语。
越娥青镜洗红埃，山斗秦眉妩。
相间金茸翠亩。
认城阴、春耕旧处。
晚舂相应，新稻炊香，疏烟林莽。
清磬风前，海沈宿袅芙蓉炷。
阿香秋梦起娇啼，玉女传幽素。
人驾梅槎未渡。
试梧桐、聊分宴俎。
采菱别调，留取蓬莱，霎时云住。
东风未起，花上纤尘无影。
峭云湿，凝酥深坞，乍洗梅清。
钓卷愁丝，冷浮虹气海空明。
若耶门闭，扁舟去懒，客思鸥轻。
几度问春，倡红冶翠，空媚阴晴。
看真色、千岩一素，天澹无情。
醒眼重开，玉钩帘外晓峰青。
相扶轻醉，越王台上，更最高层。
空濛乍敛，波影帘花晴乱。
正西子、梳妆楼上，镜舞青鸾。
润逼风襟，满湖山色入阑干。
天虚鸣籁，云多易雨，长带秋寒。
遥望翠凹，隔江时见，越女低鬟。
算堪羡、烟沙白鹭，暮往朝还。
歌管重城，醉花春梦半香残。
乘风邀月，持杯对影，云海人闲。
紫骝嘶冻草，晓云锁、岫眉颦。
正蕙雪初销，松腰玉瘦，憔悴真真。
轻藜渐穿险磴，步荒苔、犹认瘗花痕。
千古兴亡旧恨，半丘残日孤云。
开尊。
重吊吴魂。
岚翠冷、洗微醺。
问几曾夜宿，月明起看，剑水星纹。
登临总成去客，更软红、先有探芳人。
回首沧波故苑，落梅烟雨黄昏。
送秋云万里，算舒卷、总何心。
叹路转羊肠，人营燕垒，霜满蓬簪。
愁侵。
庾尘满袖，便封侯、那羡汉淮阴。
一醉莼丝脍玉，忍教菊老松深。
离音。
又听西风，金井树、动秋吟。
向暮江目断，鸿飞渺渺，天色沈沈。
沾襟。
四弦夜语，问杨琼、往事到寒砧。
争似湖山岁晚，静梅香底同斟。
酹清杯问水，惯曾见、几逢迎。
自越棹轻飞，秋莼归后，杞菊荒荆。
孤鸣。
舞鸥惯下，又渔歌、忽断晚烟生。
雪浪闲销钓石，冷枫频落江汀。
长亭。
春恨何穷，目易尽、酒微醒。
怅断魂西子，凌波去杳，环佩无声。
阴晴。
最无定处，被浮云、多翳镜华明。
向晓东风霁色，绿杨楼外山青。
几临流送远，渐荒落、旧邮亭。
念西子初来，当时望眼，啼雨难晴。
娉婷。
素红共载，到越吟、翻调倚吴声。
得意东风去棹，怎怜会重离轻。
云零。
梦绕浮觞，流水畔、叙幽情。
恨赋笔分携，江山委秀，桃李荒荆。
经行。
问春在否，过汀洲、暗忆百花名。
莺缕争堪细折，御黄堤上重盟。
凡尘流水。
正春在、绛阙瑶阶十二。
暖日明霞，天香盘锦，低映晓光梳洗。
故苑浣花沈恨，化作妖红斜紫。
困无力，倚阑干，还倩东风扶起。
公子。
留意处，罗盖牙签，一一花名字。
小扇翻歌，密围留客，云叶翠温罗绮。
艳波紫金杯重，人倚妆台微醉。
夜和露，翦残枝，点点花心清泪。
冬分人别。
渡倦客晚潮，伤头俱雪。
雁影秋空，蝶情春荡，几处路穷车绝。
把酒共温寒夜，倚绣添慵时节。
又底事，对愁云江国，离心还折。
吴越。
重会面，点检旧吟，同看灯花结。
儿女相思，年华轻送，邻户断箫声噎。
待移杖藜雪后，犹怯蓬莱寒阔。
最起晚，任鸦林催晓，梅窗沈月。
殷勤之欢，甚盛事也。
分镜字韵暖风定。
正卖花吟春，去年曾听。
旋自洗幽兰，银瓶钓金井。
斗窗香暖慳留客，街鼓还催暝。
调雏莺、试遣深杯，唤将愁醒。
灯市又重整。
待醉勒游缰，缓穿斜径。
暗忆芳盟，绡帕泪犹凝。
吴宫十里吹笙路，桃李都羞靓。
绣帘人、怕惹飞梅翳镜。
为春瘦。
更瘦如梅花，花应知否。
任枕函云坠，离怀半中酒。
雨声楼阁春寒里，寂寞收灯后。
甚年年、斗草心期，探花时候。
娇懒强拈绣。
暗背里相思，闲供晴昼。
玉合罗囊，兰膏渍红豆。
舞衣叠损金泥凤，妒折阑干柳。
几多愁、两点天涯远岫。
转芳径。
见雾卷晴漪，鱼弄游影。
旋解缨濯翠，临流抚菱镜。
半林竹色花香处，意足多新咏。
试衣单、雁欲来时，旧寒才定。
门巷对深静。
但酒敌春浓，棋消日永。
旧曲猗兰，待留向、月中听。
藻池不通宫沟水，任泛流红冷。
小阑干、笑拍东风醉醒。
探春到。
见彩花钗头，玉燕来早。
正紫龙眠重，明月弄清晓。
夜尘不浸银河水，金盎供新澡。
镇帷犀、护紧东风，秀藏芝草。
星斗粲怀抱。
问雾暖蓝田，玉长多少。
禁苑传香，柳边语、听莺报。
片云飞趁春潮去，红软长安道。
试回头、一点蓬莱翠小。
蓝云笼晓，玉树悬秋，交加金钏霞枝。
人起昭阳，禁寒粉粟生肌。
浓香最无著处，渐冷香、风露成霏。
绣茵展，怕空阶惊坠，化作萤飞。
三十六宫愁重，问谁持金锸，和月都移。
掣锁西厢，清尊素手重携。
秋来鬓华多少，任乌纱、醉压花低。
正摇落，叹淹留、客又未归。
云深山坞，烟冷江皋，人生未易相逢。
一笑灯前，钗行两两春容。
清芳夜争真态，引生香、撩乱东风。
探花手，与安排金屋，懊恼司空。
憔悴欹翘委佩，恨玉奴销瘦，飞趁轻鸿。
试问知心，尊前谁最情浓。
连呼紫云伴醉，小丁香、才吐微红。
还解语，待携归、行雨梦中。
檀栾金碧，婀娜蓬莱，游云不蘸芳洲。
露柳霜莲，十分点缀成秋。
新弯画眉未稳，似含羞、低护墙头。
愁送远，驻西台车马，共惜临流。
知道池亭多宴，掩庭花、长是惊落秦讴。
腻粉阑干，犹闻凭袖香留。
输他翠涟拍甃，瞰新妆、时浸明眸。
帘半卷，带黄花、人在小楼。
寒筲惊坠，香豆初收，银床一夜霜深。
乱泻明珠，金盘来荐清斟。
绿窗细剥檀皱，料水晶、微损春簪。
风韵处，惹手香酥润，樱口脂侵。
重省追凉前事，正风吟莎井，月碎苔阴。
颗颗相思，无情漫搅秋心。
银台翦花杯散，梦阿娇、金屋沈沈。
甚时见，露十香、钗燕坠金。
莺团橙径，鲈跃莼波，重来两过中秋。
酒市渔乡，西风胜似春柔。
宿春去年村墅，看黄云、还委西畴。
凤池去，信吴人有分，借与迟留。
应是香山续梦，又凝香追咏，重到苏州。
青鬓江山，足成千岁风流。
围腰御仙花底，衬月中、金粟香浮。
夜宴久，揽秋云、平倚画楼。
旋移轻鹢，浅傍垂虹，还因送客迟留。
泪雨横波，遥山眉上新愁。
行人倚阑心事，问谁知、只有沙鸥。
念聚散，几枫丹霜渚，莼绿春洲。
渐近香菰炊黍，想红丝织字，未远青楼。
寂寞渔乡，争如连醉温柔。
西窗夜深翦烛，梦频生、不放云收。
共怅望，认孤烟、起处是州。
宫粉雕痕，仙云堕影，无人野水荒湾。
古石埋香，金沙锁骨连环。
南楼不恨吹横笛，恨晓风、千里关山。
半飘零，庭上黄昏，月冷阑干。
寿阳空理愁鸾。
问谁调玉髓，暗补香瘢。
细雨归鸿，孤山无限春寒。
离魂难倩招清此，梦缟衣、解佩溪边。
最愁人，啼鸟清明，叶底青圆。
淝水秋寒，淮堤柳色，别来几换年光。
紫马行迟，才生梦草池塘。
便乘丹凤天边去，禁漏催、春殿称觞。
过松江，雪弄飞花，冰解鸣榼。
芳洲酒社词场。
赋高台陈迹，曾醉吴王。
重上逋山，诗清月瘦昏黄。
春风侍女衣篝畔，早鹊袍、已暖天香。
到东园，应费新题，千树苔苍。
风袅垂杨，雪销蕙草，何如清润潘郎。
风月襟怀，挥毫倚马成章。
仙都观里桃千树，映麹尘、十里荷塘。
未归来，应恋花洲，醉玉吟香。
东风晴昼浓如酒，正十分皓月，一半春光。
燕子重来，明朝传梦西窗。
朝寒几暖金炉烬，料洞天、日月偏长。
杏园诗，应待先题，嘶马平康。
坠瓶恨井，分镜迷楼，空闭孤燕。
寄别崔徽，清瘦画图春面。
不约舟移杨柳系，有缘人映桃花见。
叙分携，悔香瘢漫爇，绿鬟轻翦。
听细语、琵琶幽怨。
客鬓苍华，衫袖湿遍。
渐老芙蓉，犹自带霜宜看。
一缕情深朱户掩，两痕愁起青山远。
被西风，又惊吹、梦云分散。
海霞倒影，空雾飞香，天市催晚。
暮靥宫梅，相对画楼帘卷。
罗袜轻尘花笑语，宝钗争艳春心眼。
乱箫声，正风柔柳弱，舞肩交燕。
念窈窕、东邻深巷，灯外歌沈，月上花浅。
梦雨离云，点点漏壶清怨。
珠络香销空念往，纱窗人老羞相见。
渐铜壶，闭春阴、晓寒人倦。
暮帆挂雨，冰岸飞梅，春思零乱。
送客将归，偏是故宫离苑。
醉酒曾同凉月舞，寻芳还隔红尘面。
去难留，怅芙蓉路窄，绿杨天远。
便系马、莺边清晓，烟草晴花，沙润香软。
烂锦年华，谁念故人游倦。
寒食相思堤上路，行云应在孤山畔。
寄新吟，莫空回、五湖春雁。
湖山经醉惯。
渍春衫、啼痕酒痕无限。
又客长安，叹断襟零袂，涴尘谁浣。
紫曲门荒，沿败井、风摇青蔓。
对语东邻，犹是曾巢，谢堂双燕。
春梦人间须断。
但怪得、当年梦缘能短。
绣屋秦筝，傍海棠偏爱，夜深开宴。
舞歇歌沈，花未减、红颜先变。
伫久河桥欲去，斜阳泪满。
舞影灯前，箫声酒外，独鹤华表重归。
旧雨残云仍在，门巷都非。
愁结春情迷醉眼，老怜秋鬓倚蛾眉。
难忘处，犹恨绣笼，无端误放莺飞。
当时。
征路远，欢事差，十年轻负心期。
楚梦秦楼相遇，共叹相违。
泪香沾湿孤山雨，瘦腰折损六桥丝。
何时向，窗下翦残红烛，夜杪参移。
花姥来时，带天香国艳，羞掩名姝。
日长半娇半困，宿酒微苏。
沈香槛北，比人间、风异烟殊。
春恨重，盘云坠髻，碧花翻吐琼盂。
洛苑旧移仙谱，向吴娃深馆，曾奉君娱。
猩唇露红未洗，客鬓霜铺。
兰词沁壁，过西园、重载双壶。
休漫道，花扶人醉，醉花却要人扶。
名压年芳，倚竹根新影，独照清漪。
千年禹梁藓碧，重发南枝。
冰凝素质，遣凡桃、羞濯尘姿。
寒正峭，东风似海，香浮夜雪春霏。
练鹊锦袍仙使，有青娥传梦，月转参移。
逋山傍莺系马，玉翦新辞。
宫妆镜里，笑人间、花信都迟。
春未了，红盐荐鼎，江南烟雨黄时。
怀得银符，卷朝衣归袖，犹惹天香。
星移太微几度，飞出西江。
吴城驻马，趁鲈肥、腊蚁初尝。
红雾底，金门候晓，争如小队春行。
何用倚楼看镜，算橘中深趣，日月偏长。
江山侍吟秀句，梅靥催妆。
东风水暖，弄烟娇、语燕飞樯。
来岁醉，鹊楼胜处，红围舞袖歌裳。
一水盈盈，汉影隔游尘，净洗寒绿。
秋沐平烟，日回西照，乍惊饮虹天北。
彩阑翠馥。
锦云直下花成屋。
试纵目。
空际、醉乘风露跨黄鹄。
追想缥缈，钓雪松江，恍然烟蓑，秋梦重续。
问何如、临池脍玉，扁舟空舣洞庭宿。
也胜饮湘然楚竹。
夜久人悄，玉妃唤月归来，桂笙声里，水宫六六。
入眼青红，小玲珑、飞檐度云微湿。
绣槛展春，金屋宽花，谁管采菱波狭。
翠深知是深多少，不都放、夕阳红入。
待装缀，新漪涨翠，小圜荷叶。
此去春风满箧。
应时锁蛛丝，浅虚尘榻。
夜雨试灯，晴雪吹梅，趁取玳簪重盍。
卷帘不解招新燕，春须笑、酒慳歌涩。
半窗掩，日长困生翠睫。
十里东风，袅垂杨、长似舞时腰瘦。
翠馆朱楼，紫陌青门，处处燕莺晴昼。
乍看摇曳金丝细，春浅映、鹅黄如酒。
嫩阴里，烟滋露染，翠娇红溜。
此际雕鞍去久。
空追念邮亭，短枝盈首。
海角天涯，寒食清明，泪点絮花沾袖。
去年折赠行人远，今年恨、依然纤手。
断肠也，羞眉画应未就。
石径幽云冷，步障深深，艳锦青红亚。
小桥和梦过，仙佩杳、烟水茫茫城下。
何处不秋阴，问谁借、东风艳冶。
最娇娆，愁侵醉颊，泪绡红洒。
摇落翠莽平沙，竞挽斜阳，驻短亭车马。
晓妆羞未堕。
沈恨起、金谷魂飞深夜。
惊雁落清歌，酹花倩、觥船快泻。
去未舍。
待月向井梧梢上挂。
梦醒芙蓉。
风檐近、浑疑佩玉丁东。
翠微流水，都是惜别行踪。
宋玉秋花相比瘦，赋情更苦似秋浓。
小黄昏，绀云暮合，不见征鸿。
宜城当时放客，认燕泥旧迹，返照楼空。
夜阑心事，灯外败壁哀蛩。
江寒夜枫怨落，怕流作题情肠断红。
行云远，料澹蛾人在，秋香月中。
阆苑高寒。
金枢动、冰宫桂树年年。
翦秋一半，难破万户连环。
织锦相思楼影下，钿钗暗约小帘间。
共无眠。
素娥惯得，西坠阑干。
谁知壶中自乐，正醉围夜玉，浅斗婵娟。
雁风自劲，云气不上凉天。
红牙润沾素手，听一曲清歌双雾鬟。
徐郎老，恨断肠声在，离镜孤鸾。
翠被落红妆，流水腻香，犹共吴越。
十载江枫，冷霜波成缬。
灯院静、凉花乍翦，桂园深、幽香旋折。
醉云吹散，晚树细蝉，时替离歌咽。
长亭曾送客，为偷赋、锦雁留别。
泪接孤城，渺平芜烟阔。
半菱镜、青门重售，采香堤、秋兰共结。
故人憔悴，远梦越来溪畔月。
绀海掣微云，金井暮凉，梧韵风急。
何处楼高，想清光先得。
江汜冷、冰绡乍洗，素娥堪，菱花再拭。
影留人去，忍向夜深，帘户照陈迹。
竹房苔径小，对日暮、数尽烟碧。
露蓼香泾，记年时相识。
二十五、声声秋点，梦不认、屏山路窄。
醉魂幽扬，满地桂阴无人惜。
倾国倾城，非花非雾，春风十里独步。
胜如西子妖绕，更比太真澹泞。
铅华不御。
漫道有、巫山洛浦。
似恁地、标格无双，镇锁画楼深处。
曾被风、容易送去。
曾被月、等闲留住。
似花翻使花羞，似柳任从柳妒。
不教歌舞。
恐化作、彩云轻举。
信下蔡、阳城俱迷，看取宋玉词赋。
柳暝河桥，莺晴台苑，短策频惹春香。
当时夜泊，温柔便入深乡。
词韵窄，酒杯长。
翦蜡花、壶箭催忙。
共追游处，凌波翠陌，连棹横塘。
十年一梦凄凉。
似西湖燕去，吴馆巢荒。
重来万感，依前唤酒银罂。
溪雨急，岸花狂。
趁残鸦、飞过苍茫。
故人楼上，凭谁指与，芳草斜阳。
径苔深，念断无故人，轻敲幽户。
细草春回，目送流光一羽。
重云冷，哀雁断，翠微空，愁蝶舞。
荡鸣澌，游蓬小，梦枕残云惊寤。
还识西湖醉路。
向柳下并鞍，银袍吹絮。
事影难追，那负灯床闻雨。
冰溪凭谁照影，有明月、乘兴去。
暗想思，梅孤瘦、共江亭暮。
断梦游轮。
孤山路杳，越树阴新。
流水凝酥，征衫沾泪，都是离痕。
玉屏风冷愁人。
醉烂漫、梅花翠云。
傍夜船回，惜春门掩，一镜香尘。
暮云千万重，寒梦家乡远。
愁见越溪娘，镜里梅花面。
醉情啼枕冰，往事分钗燕。
三月灞陵桥，心翦东风乱。
远目伤心楼上山。
愁里长眉，别后峨鬟。
暮云低压小阑干。
教问孤鸿，因甚先还。
瘦倚溪桥梅夜寒。
雪欲消时，泪不禁弹。
翦成钗胜待归看。
春在西窗，灯火更阑。
春未来时，酒携不到千岩路。
瘦还如许。
晚色天寒处。
无限新愁，难对风前语。
行人去。
暗消春素。
横笛空山暮。
枝袅一痕雪在，叶藏几豆春浓。
玉奴最晚嫁东风。
来结梨花幽梦。
香力添熏罗被，瘦肌犹怯冰绡。
绿阴青子老溪桥。
羞见东邻娇小。
越山青断西陵浦。
一片密阴疏雨。
潮带旧愁生暮。
曾折垂杨处。
桃根桃叶当时渡。
鸣咽风前柔橹。
燕子不留春住。
空寄离樯语。
记琼林宴起，软红路、几西风。
想汉影千年，荆江万顷，槎信长通。
金狨。
锦鞯赐马，又霜横、汉节枣仍红。
细柳春阴喜色，四郊秋事年丰。
从容。
岁晚玉关，长不闭、静边鸿。
访武昌旧垒，山川相缪，日费诗筒。
兰宫。
系书翠羽，带天香、飞下玉芙蓉。
明月瑶笙奏彻，倚楼黄鹤声中。
碧甃清漪方镜小。
绮疏净、半尘不到。
古鬲香深，宫壶花换，留取四时春好。
楼上眉山云窈窕。
香衾梦、镇疏清晓。
并蒂莲开，合欢屏暖，玉漏又催朝早。
吴山相对越山青。
湘水一春平。
粉字情深题叶，红波香染浮萍。
朝云暮雨，玉壶尘世，金屋瑶京。
晚雨西陵潮讯，沙鸥不似身轻。
一帆江上暮潮平。
骑鹤过瑶京。
湘波山色青天外，红香荡、玉佩东丁。
西圃仍圆夜月，南风微弄秋声。
阿咸才俊玉壶冰。
王母最怜生。
万年枝上千年叶，垂杨鬓、春共青青。
连唤碧筒传酒，云回一曲双成。
清梦重游天上，古香吹下云头。
箫声三十六宫愁。
高处花惊风骤。
客路羁情不断，阑干晚色先收。
千山浓绿未成秋。
谁见月中人瘦。
殷云凋叶晚晴初。
篱落认奚奴。
才近西窗灯火，旋收残夜琴书。
秋深露重，天空海阔，玉界香浮。
木落秦山清瘦，西风几许工夫。
凭高入梦，摇落关情，寒香吹尽空岩。
坠叶消红，欲题秋讯难缄。
重阳正隔残照，趁西风、不响云尖。
乘半暝、看残山濯翠，剩水开奁。
暗省长安年少，几传杯吊甫，把菊招潜。
身老江湖，心随飞雁天南。
乌纱倩谁重整，映风林、钩玉纤纤。
漏声起，乱星河、入影画檐。
金井空阴，枕痕历尽秋声闹。
梦长难晓。
月树愁鸦悄。
梅压檐梢，寒蝶寻香到。
窗黏了。
翠池春小。
波冷鸳鸯觉。
明月茫茫，夜来应照南桥路。
梦游熟处。
一枕啼秋雨。
可惜人生，不向吴城住。
心期误。
雁将秋去。
天远青山暮。
阑干独倚天涯客。
心影暗凋风叶寂。
千山秋入雨中青，一雁暮随云去急。
霜花强弄春颜色。
相吊年光浇大白。
海烟沈处倒残霞，一杼鲛绡和泪织。
翠嶂围屏。
留连迅景，花外油亭。
澹色烟昏，浓光清晓，一幅闲情。
辋川落日渔罾。
写不尽、人间四并。
亭上秋声，莺笼春语，难入丹青。
秦黛横愁送暮云。
越波秋浅暗啼昏。
空庭春草绿如裙。
彩扇不歌原上酒，青门频返月中魂。
花开空忆倚阑人。
一曲鸾箫别彩云。
燕钗尘涩镜华昏。
灞桥舞色褪蓝裙。
湖上醉迷西子梦，江头春断倩离魂。
旋缄红泪寄行人。
老色频生玉镜尘。
雪澹春姿，越看精神。
溪桥人去几黄昏。
流水冷冷，都是啼痕。
烟雨轻寒暮掩门。
萼绿灯前，酒带香温。
风情谁道不因春。
春到一分，花瘦一分。
一片游尘拂镜湾。
素影护梅残。
行人无语看春山。
背东风、两苍颜。
梦飞不到梨花外，孤馆闭、五更寒。
谁怜消渴老文园。
听溪声、泻冰泉。
醉痕深晕潮红。
睡初浓。
寒食来时池馆，旧东风。
银烛换。
月西转。
梦魂中。
明日春和人去，绣屏空。
绿树越溪湾。
过雨云殷。
西陵人去暮潮还。
铅泪结成红粟颗，封寄长安。
别味带生酸。
愁忆眉山。
小楼灯外楝花寒。
衫袖醉痕花唾在，犹染微丹。
润玉笼绡，檀樱倚扇。
绣圈犹带脂香浅。
榴心空叠舞裙红，艾枝应压愁鬟乱。
午梦千山，窗阴一箭。
香瘢新褪红丝腕。
隔江人在雨声中，晚风菰叶生秋怨。
山远翠眉长。
高处凄凉。
菊花清瘦杜秋娘。
净洗绿杯牵露井，聊荐幽香。
乌帽压吴霜。
风力偏狂。
一年佳节过西厢。
秋色雁声愁几许，都在斜阳。
钗燕拢云睡起时。
隔墙折得杏花枝。
青春半面妆如画，细雨三更花又飞。
轻爱别，旧相知。
断肠青冢几斜晖。
断红一任风吹起，结习空时不点衣。
竹下门敲，又呼起、胡蝶梦清。
闲里看、邻墙梅子，几度仁生。
灯外江湖多夜雨，月边河汉独晨星。
向草堂、清晓卷琴书，猿鹤惊。
宫漏静，朝马鸣。
西风起，已关情。
料希音不在，女瑟娲笙。
莲荡折花香未晚，野舟横渡水初晴。
看高鸿、飞上碧云中，秋一声。
玉纤风透秋痕。
凉与素怀分。
乘鸾归后，生绡净翦，一片冰云。
心事孤山春梦在，到思量、犹断诗魂。
水清月冷，香消影瘦，人立黄昏。
丹桂花开第二番。
东篱展却宴期宽。
人间宝镜离仍合，海上仙槎去复还。
分不尽，半凉天。
可怜闲剩此婵娟。
素娥未隔三秋梦，赢得今宵又倚阑。
春温红玉。
纤衣学翦娇鸦绿。
夜香烧短银屏烛。
偷掷金钱，重把寸心卜。
翠深不碍鸳鸯宿。
采菱谁记当时曲。
青山南畔红云北。
一叶波心，明灭澹妆束。
楚皋相遇笑盈盈。
江碧远山青。
露重寒香有恨，月明秋佩无声。
银灯炙了，金炉烬暖，真色罗屏。
病起十分清瘦，梦阑一寸春情。
蛮姜豆蔻相思味。
算却在、春风舌底。
江清爱与消残醉。
悴憔文园病起。
停嘶骑、歌眉送意。
记晓色、东城梦里。
紫檀晕浅香波细。
肠断垂杨小市。
露浥初英，早遗恨、参差九日。
还却笑、萸随节过，桂凋无色。
杯面寒香蜂共泛，篱根秋讯蛩催织。
爱玲珑、筛月水屏风，千枝结。
芳井韵，寒泉咽。
霜著处，微红湿。
共评花索句，看谁先得。
好漉乌巾连夜醉，莫愁金钿无人拾。
算遗踪、犹有枕囊留，相思物。
海东明月锁云阴。
花在月中心。
天外幽香轻漏，人间仙影难寻。
并刀翦叶，一枝晓露，绿鬓曾簪。
惟有别时难忘，冷烟疏雨秋深。
簟波皱纤縠。
朝炊熟。
眠未足。
青奴细腻，未拌真珠斛。
素莲幽怨风前影，搔头斜坠玉。
画阑枕水，垂杨梳雨，青丝乱、如乍沐。
娇笙微韵，晚蝉理秋曲。
翠阴明月胜花夜，那愁春去速。
碧藕藏丝，红莲并蒂，荷塘水暖香斗。
窈窕文窗，深沈书幔，锦瑟岁华依旧。
洞箫韵里，同跨鹤、青田碧岫。
菱镜妆台挂玉，芙蓉艳褥铺绣。
西邻障蓬澡手。
共华朝、梦兰分秀。
未冷绮帘犹卷，浅冬时候。
秋到霜黄半亩。
便准拟、携花就君酒。
花酒年华，天长地久。
鸡唱晚。
斜照西窗白暖。
一沈午酲幽梦远。
素衾春絮软。
紫燕红楼歌断。
锦瑟华年一箭。
偷果风流输曼倩。
昼际生绣线。
香泛罗屏，夜寒著酒宜偎倚。
翠偏红坠。
唤起芙容睡。
一曲伊州，秋色芭蕉里。
娇和醉。
眼情心事。
愁隔湘江水。
人去西楼雁杳。
叙别梦、扬州一觉。
云澹星疏楚山晓。
听啼乌，立河桥，话未了。
雨外蛩声早。
细织就、霜丝多少。
说与萧娘未知道。
向长安，对秋灯，几人老。
自唱新词送岁华。
鬓丝添得老生涯。
十年旧梦无寻处，几度新春不在家。
衣懒换，酒难赊。
可怜此夕看梅花。
隔年昨夜青灯在，无限妆楼尽醉哗。
渐新鹅映柳，茂苑锁、东风初掣。
馆娃旧游，罗襦香未灭。
玉夜花节。
记向留连处，看街临晚，放小帘低揭。
星河潋艳春云热。
笑靥欹梅，仙衣舞缬。
澄澄素娥宫阙。
醉西楼十二，铜漏催彻。
红消翠歇。
叹霜簪练发。
过眠年光，旧情尽别。
泥深厌听啼鴂。
恨愁霏润沁，陌头尘袜。
青鸾杳、钿车音绝。
却因甚、不把欢期，付与少年华月。
残梅瘦、飞趁风雪。
向夜永，更说长安梦，灯花正结。
东风客雁溪边道。
带春去、随春到。
认得踏青香径小。
伤高怀远，乱云深处，目断湖山杳。
梅花似惜行人老。
不忍轻飞送残照。
一曲秦娥春态少。
幽香谁采，旧寒犹在，归梦啼莺晓。
茜罗结就丁香颗，颗颗相思。
犹记年时。
一曲春风酒一卮。
彩鸾依旧乘云到，不负心期。
清睡浓时。
香趁银屏胡蝶飞。
三月暮，花落更情浓。
人去秋千闲挂月，马停杨柳倦嘶风。
堤畔画船空。
恹恹醉，长日小帘栊。
宿燕夜归银烛外，啼莺声在绿阴中。
无处觅残红。
水亭花上三更月，扇与人闲。
弄影阑干。
玉燕重抽拢坠簪。
心期偷卜新莲子，秋入眉山。
翠破红残。
半簟湘波生晓寒。
白玉搔头坠髻松。
怯冷翠裙重。
当时离佩解丁东。
澹云低、暮江空。
青丝结带鸳鸯盏，岁华晚、又相逢。
绿尘湘水避春风。
步归来、月宫中。
江上桃花流水，天涯芳草青山。
楼台春锁碧云湾。
都入行人望眼。
一镜波平鸥去，千林日落鸦还。
天风袅袅送轻帆。
蓦过星槎银汉。
翠幕深庭，露红晚、闲花自发。
春不断、亭台成趣，翠阴蒙密。
紫燕雏飞帘额静，金鳞影转池心阔。
有花香、竹色赋闲情，供吟笔。
闲问字，评风月。
时载酒，调冰雪。
似初秋入夜，浅凉欺葛。
人境不教车马近，醉乡莫放笙歌歇。
倩双成、一曲紫云回，红莲折。
鸦带斜阳归远树。
无人听、数声钟暮。
日与愁长，心灰香断，月冷竹房扃户。
画扇青山吴苑路。
傍怀袖、梦飞不去。
忆别西池，红绡盛泪，肠断粉莲啼路。
翠冷石床云，海上偷传新曲。
弹作一檐风雨，碎芭蕉寒绿。
冰泉轻泻翠筒香，林果荐红玉。
早是一分秋意，到临窗修竹。
池上红衣伴倚阑。
栖鸦常带夕阳远。
殷云度雨疏桐落，明月生凉宝扇闲。
乡梦窄，水天宽。
小窗愁黛澹秋山。
吴鸿好为传归信，杨柳阊门屋数间。
黄包先著风霜劲。
独占一年佳景。
点点吴盐雪凝。
玉脍和齑冷。
洋园谁识黄金径。
一棹洞庭秋兴。
香荐兰皋汤鼎。
残酒西窗醒。
文园消渴爱江清。
酒肠怯，怕深觥。
玉舟曾洗芙蓉水，泻清冰。
秋梦浅，醉云轻。
庭竹不收帘影去，人睡起，月空明。
瓦瓶汲井和秋叶，荐吟醒。
夜深重，怨遥更。
凉挂晓云轻，声度西风小。
井上梧桐应未知，一叶云鬟袅。
来雁带书迟，别燕归程早。
频探秋香开未开，恰似春来了。
开过南枝花满院。
新月西楼，相约同针线。
高树数声蝉送晚。
归家梦向斜阳断。
夜色银河情一片。
轻帐偷欢，银烛罗屏怨。
陈迹晓风吹雾散。
鹤钩空带蛛丝卷。
西风先到岩扃。
月笼明。
金露啼珠滴翠，小银屏。
一颗颗，一星星。
是秋情。
香裂碧窗烟破，醉魂醒。
湘水烟中相见早。
罗盖低笼，红拂犹娇小。
妆镜明星争晚照。
西风日送凌波杳。
惆怅来迟羞窈窕。
一霎留连，相伴阑干悄。
今夜西池明月到。
余香翠被空秋晓。
当楼月半奁，曾买菱花处。
愁影背阑干，素发残风露。
神前鸡酒盟，歌断秋香户。
泥落画梁空，梦想青春语。
香莓幽径滑。
萦绕秋曲折。
帘额红摇波影，鱼惊坠、暗吹沫。
浪阔。
轻棹拨。
武陵曾话别。
一点烟红春小，桃花梦、半林月。
添线绣床人倦，翻香罗幕烟斜。
五更箫鼓贵人家。
门外晓寒嘶马。
帽压半檐朝雪，镜开千靥春霞。
小帘沽酒看梅花。
梦到林逋山下。
频摩书眼怯细文。
小窗阴、天气似昏。
兽炉暖、慵添困，带茶烟、微润宝薰。
少年娇马西风冷，旧春衫、犹涴酒痕。
梦不到、梨花路，断长桥、无限暮云。
鬓棱初翦玉纤弱。
早春入、屏山四角。
少年买困成欢谑。
人在浓香绣幄。
霜丝换、梅残梦觉。
夜寒重、长安紫陌。
东风入户先情薄。
吹老灯花半萼。
五更枥马静无声。
邻鸡犹怕惊。
日华平晓弄春明。
暮寒愁翳生。
新岁梦，去年情。
残宵半酒醒。
春风无定落梅轻。
断鸿长短亭。
何处合成愁。
离人心上秋。
纵芭蕉、不雨也飕飕。
都道晚凉天气好，有明月、怕登楼。
年事梦中休。
花空烟水流。
燕辞归、客尚淹留。
垂柳不萦裙带住。
漫长是、系行舟。
雁外雨丝丝，将恨和愁都织。
玉骨西风添瘦，减尊前歌力。
袖香曾枕醉红腮，依约唾痕碧。
花下凌波入梦，引春雏双鶒。
送人犹未苦，苦送春、随人去天涯。
片红都飞尽，正阴阴润绿，暗里啼鸦。
赋情顿雪双鬓，飞梦逐尘沙。
叹病渴凄凉，分香瘦减，两地看花。
西湖断桥路，想系马垂杨。
依旧欹斜。
葵麦迷烟处，问离巢孤燕，飞过谁家。
故人为写深怨，空壁扫秋蛇。
但醉上吴台，残阳草色归思赊。
病渴文园久。
梨花月，梦残春故人旧。
愁弹枕雨，衰翻帽雪，为情僝僽。
千金醉跃骄骢，试问取、朱桥翠柳。
痛恨不、买断斜阳，西湖酝入春酒。
吴宫乱水斜烟，留连倦客，慵更回首。
幽蛩韵苦，哀鸿叫绝，断音难偶。
题红泛叶零乱，想夜冷、江枫暗瘦。
付与谁、一半悲秋，行云在否。
晚妆慵理瑞云盘。
针线停灯前。
燕子不归帘卷，海棠一夜孤眠。
踏青人散，遗钿满路，雨打秋千。
尚有落花寒在，绿杨未褪春遗。
短亭芳草长亭柳。
记桃叶，烟江口。
今日江村重载酒。
残杯不到，乱红青冢，满地间春绣。
翠阴曾摘梅枝嗅。
还忆秋千玉葱手。
红索倦将春去后。
蔷薇花落，故园胡蝶，粉薄残香瘦。
新腔一唱双金斗。
正霜落、分甘手。
已是红窗人倦绣。
春词裁烛，夜香温被，怕减银壶漏。
吴天雁晓云飞后。
百感情怀顿疏酒。
彩扇何时翻翠袖。
歌边拌取，醉魂和梦，化作梅边瘦。
飞露洒银床，叶叶怨梧啼碧。
蕲竹粉连香汗，是秋来陈迹。
藕丝空缆宿湖船，梦阔水云窄。
还紧鸳鸯不住，老红香月白。
幽欢一梦成炊黍。
知绿暗、汀菰几度。
竹西歌断芳尘去。
宽尽经年臂缕。
梅黄后、林梢更雨。
小池面、啼红怨暮。
当时明月重生处。
楼上宫眉在否。
灯火雨中船。
客思绵绵。
离亭春草又秋烟。
似与轻鸥盟未了，来去年年。
往事一潸然。
莫过西园。
凌波香断绿苔钱。
燕子不知春事改，时立秋千。
迷蝶无踪晓梦沈。
寒香深闭小庭心。
欲知湖上春多少，但看楼前柳浅深。
愁自遣，酒孤斟。
一帘芳景燕同吟。
杏花宜带斜阳看，几阵东风晚又阴。
桐敲露井，残照西窗人起。
怅玉手、曾携乌纱，笑整风欹。
水叶沈红，翠微云冷雁慵飞。
楼高莫上，魂消正在，摇落江离。
走马断桥，玉台妆榭，罗帕香遗。
欢人老、长安灯外，愁换秋衣。
醉把茱萸，细看清泪湿芳枝。
重阳重处，寒花怨蝶，新月东篱。
怨娥坠柳，离佩摇葓，霜讯南圃。
漫忆桥扉，倚竹袖寒日暮。
还问月中游，梦飞过、金风翠羽。
把残云、胜水万顷，暗熏冷麝凄苦。
渐浩渺、凌山高处。
秋澹无光，残照谁主。
露粟侵肌，夜约羽林轻误。
翦碎惜秋心，更肠断、珠尘藓路。
怕重阳，又催近、满城细雨。
素飙荡碧，喜云飞寥廓，清透凉宇。
倦鹊惊翻台榭迥，叶叶秋声归树。
珠斗斜河，冰轮辗雾，万里青冥路。
香深屏翠，桂边满袖风露。
烟外冷逼玻璃，渔郎歌渺，击空明归去。
怨鹤知更莲漏悄，竹里筛金帘户。
短发吹寒，闲情吟远，弄影花前舞。
明年今夜，玉樽知醉何处。
飘粉杯宽，盛香袖小，青青半掩苔痕。
竹里遮寒，谁念灭尽芳云。
么凤叫晚吹晴雪，料水空、烟冷西泠。
感凋零。
残缕遗钿，迤逦成尘。
东园曾趁花前约，记按筝筹酒，戏挽飞琼。
环佩无声，草暗台榭春深。
欲倩怨笛传清谱，怕断霞、难返吟魂。
转消凝。
点点随波，望极江亭。
过蔷薇。
正风暄云淡，春去未多时。
古岸停桡，单衣试酒，满眼芳草斜晖。
故人老、经年赋别，灯晕里、相对夜何其。
泛剡清愁，买花芳事，一卷新诗。
流水孤帆渐远，想家山猿鹤，喜见重归。
北阜寻幽，青津问钓，多情杨柳依依。
最难忘、吟边旧雨，数菖蒲、花老是来期。
几夕相思梦蝶，飞绕苹溪。
石笋埋云，风篁啸晚，翠微高处幽居。
缥简云签，人间一点尘无。
绿深门户啼鹃外，看堆床、宝晋图书。
仅萧闲，浴砚临池，滴露研朱。
旧时曾写桃花扇，弄霏香秀笔，春满西湖。
松菊依然，柴桑自爱吾庐。
冰弦玉柱风流在，更秋兰、香染衣裾。
照窗明，小字珠玑，重见欧虞。
对芳昼。
甚怕冷添衣，伤春疏酒。
正绯桃如火，相看自依旧。
闲帘深掩梨花雨，谁问东阳瘦。
几多时，涨绿莺枝，堕红鸳甃。
堤上宝鞍骤。
记草色薰晴，波光摇岫。
苏小门前，题字尚存否。
繁华短梦随流水，空有诗千首。
更休言，张绪风流似柳。
杏花初，梅花过，时节又春半。
帘影飞梭，轻阴小庭院。
旧时月底秋千，吟香醉玉，曾细听、歌珠一串。
忍重见。
描金小字题情，生绡合欢扇。
老了刘郎，天远玉箫伴。
几番莺外斜阳，阑干倚遍，恨杨柳、遮愁不断。
紫曲迷香，绿窗梦月。
芳心如对春风说。
蛮笺象管写新声，几番曾试琼壶觖。
庾信书愁，江淹赋别。
桃花红雨梨花雪。
周郎先自足风流，何须更拟秦箫咽。
泼火雨初晴。
草色青青。
傍檐垂柳卖春饧。
画舫载花花解语，绾燕吟鸾。
箫鼓入西泠。
一片轻阴。
钿车罗盖竞归城。
别有水窗人唤酒，弦月初生。
兰汤晚凉。
鸾钗半妆。
红巾腻雪初香。
擘莲房赌双。
罗纨素榼。
冰壶露床。
月移花影西厢。
数流萤过墙。
罗襦隐绣茸，玉合消红豆。
深院落梅钿，寒峭收灯后。
心事卜金钱，月上鹅黄柳。
拜了夜香休，翠被听春漏。
水西云北，记前回同载，高阳伴侣。
一色荷花香十里，偷把秋期频数。
脆管排云，轻桡喷雪，不信催诗雨。
碧筒呼酒，秀笺题遍新句。
谁念病损文园，岁华摇落，事与孤鸿去。
露井邀凉吹短发，梦入苹洲菱浦。
暗草飞萤，乔枝翻鹊，看月山中住。
一声清唱，醉乡知有仙路。
折秦淮露柳，带明月、倚归船。
看佩玉纫兰，囊诗贮锦，江满吴天。
吟边。
唤回梦蝶，想故山、薇长已多年。
草得梅花赋了，棹歌远和离舷。
风弦。
尽入吟篇。
伤倦客、对秋莲。
过旧经行处，渔乡水驿，一路闻蝉。
留连。
漫听燕语，便江湖、夜语隔灯前。
潮返浔阳暗水，雁来好寄瑶笺。
载轻寒、低鸣橹。
十里杏花雨。
露草迷烟，萦绿过前浦。
青青陌上垂杨，绾丝摇佩，渐遮断、旧曾吟处。
听莺语。
吹笙人远天长，谁翻水西谱。
浅黛凝愁，远岫带眉妩。
画阑闲倚多时，不成春醉，趁几点、白鸥归去。
合欢扇子。
扑蝶花阴里。
半醉海棠扶不起。
淡日秋千闲倚。
宝筝弹向谁听。
一春能几番晴。
帐底柳绵吹满，不教好梦分明。
露轻风细。
中庭夜色凉如水。
荷香柳影成秋意。
萤冷无光，凉入树声碎。
玉箫金缕西楼醉。
长吟短舞花阴地。
素娥应笑人憔悴。
漏歇帘空，低照半床睡。
玉雪庭心夜色空。
移花小槛斗春红。
轻衫短帽醉歌重。
彩扇旧题烟雨外，玉箫新谱燕莺中。
阑干到处是春风。
笛送西泠，帆过杜曲。
昼阴芳绿。
门巷清风，还寻故人屋。
苍华发冷，笑瘦影、相看如竹。
幽谷。
烟树晚莺，诉经年愁独。
残阳古木。
书画归船，匆匆又南北。
苹洲鸥鹭素熟。
旧盟续。
甚日浩歌招隐，听雨弁阳同宿。
料重来时候，香荡几湾红玉。
吟情老尽江南句。
几千万、垂丝缕。
花冷絮飞寒食路。
渔烟鸥雨，燕昏莺晓，总入昭华谱。
红衣妆靓凉生渚。
环碧斜阳旧时树。
拈叶分题觞咏处。
荀香犹在，庾愁何许，云冷西湖赋。
玉倚风轻，粉凝冰薄，土花祠冷无人。
听吹箫月底，传暮草金城。
笑红紫、纷纷成雨，溯空如蝶，恐堕珠尘。
叹而今、杜郎还见，应赋悲春。
佩环何许，纵无情、莺燕犹惊。
怅朱槛香消，绿屏梦渺，肠断瑶琼。
九曲迷楼依旧，沈沈夜、想觅行云。
但荒烟幽翠，东风吹作秋声。
春意态。
闲却远山横黛。
香径莓苔嗟粉坏。
凤靴双斗彩。
折得花枝懒戴。
犹恋鸳鸯飞盖。
旧恨新愁都只在。
东风吹柳带。
榆火换新烟。
翠柳朱檐。
东风吹得落花颠。
帘影翠梭悬绣带，人倚秋千。
犹忆十年前。
西子湖边。
斜阳吹入画楼船。
归醉夜堂歌舞月，拚却春眠。
妾情歌柳枝，郎意怜桃叶。
罗带绾同心，谁信愁千结。
楼上数残更，马上看新月。
绣被怨春寒，怕学鸳鸯叠。
门掩香残，屏摇梦冷，珠钿糁缀芳尘。
临水搴花，流来疑是行云。
藓梢空挂凄凉月，想鹤归、犹怨黄昏。
黯消凝。
人老天涯，雁影沈沈。
断肠不在听横笛，在江皋解佩，翳玉飞琼。
烟湿荒村，背春无限愁深。
迎风点点飘寒粉，怅秋娘、燕袖啼痕。
更关情。
青子悬枝，绿树成阴。
向烟霞堆里，著吟屋、最高层。
望海日翻红，林霏散白，猿鸟幽深。
双岑。
倚天翠湿，看浮云、收尽雨还晴。
晓色千松逗冷，照人眼底长青。
闲情。
玉尘风生。
摹茧字，校鹅经。
爱静翻缃帙，芸台棐几，荷制兰樱。
分明。
晋人旧隐，掩岩扉、月午籁沈沈。
三十六梯树杪，溯空遥想登临。
绿窗初晓。
枕上闻啼鸟。
不恨王孙归不早。
只恨天涯芳草。
锦书红泪千行。
一春无限思量。
折得垂杨寄与，丝丝都是愁肠。
半空河影流云碎，亭皋嫩凉收雨。
井叶还惊，江莲乱落，弦月初生商素。
堂深几许。
渐爽入云帱，翠绡千缕。
纨扇恩疏，晚萤光冷照窗户。
文园憔悴顿老，又西风暗换，丝鬓无数。
灯外残砧，琴边瘦枕，一一情伤迟暮。
故人倦旅。
料渭水长安，感时吟苦。
正自多愁，砌蛩终夜语。
宝押绣帘斜。
莺燕谁家。
银筝初试合琵琶。
柳色春罗裁袖小，双戴桃花。
芳草满天涯。
流水韶华。
晚风杨柳绿交加。
闲倚阑干无藉在，数尽归鸦。
画檐簪柳碧如城。
一帘几雨里，近清明。
吹箫门巷冷无声。
梨花月，今夜负中庭。
远岫敛修颦。
春愁吟入谱，付莺莺。
红尘没马翠埋轮。
西泠曲，欢梦絮飘零。
缭墙黏藓，糁径飞梅，春绪无赖。
绣压垂帘，骨有许多寒在。
宝幄香消龙麝饼，钿车尘冷鸳鸯带。
想西园，被一程风雨，群芳都碍。
逗晓色、莺啼人起，倦倚银屏，愁沁眉黛。
待拚千金，却恨好晴难买。
翠苑欢游孤解佩。
青门佳约妨挑菜。
柳初黄，罩池塘、万丝愁霭。
绿染春波，袖罗金缕双鸂鶒。
小桃匀碧。
香衬蝉云湿。
舞带歌钿，闲傍秋千立。
情何极。
燕莺尘迹。
芳草斜阳笛。
绿染晓云冉冉，红酣清雾冥冥。
银簪悬烛锦官城。
困倚墙头半影。
雨后遍饶艳冶，燕来同作清明。
更深犹唤玉靴笙。
不管西池露冷。
日寒风细。
庭馆浮花气。
白发潘郎吟欲醉。
绿暗蘼芜千里。
西园南浦东城。
一春多少闲情。
日暮采苹歌远，梦回唤得愁生。
小林峦、一年芳事，乱红还又飞雨。
生香冉冉花阴转，云擘满空晴絮。
游宴处。
看乐意相关，庭下胎仙舞。
歌声缓度。
任圆玉敲寒，飞觞传晓，未许放春去。
闲中趣。
明月清风当户。
莘莘容屋陈俎。
翦裁妙语频赓唱，巧胜郢斤般斧。
心自许。
拚凋景颓龄，为莺俦燕侣。
同盟会取。
共花下小车，竹间三径，长作老宾主。
见春来、又将春尽，狂风那更痴雨。
一番芳径催人老，回首绿杨飘絮。
欢会处。
有小小池亭，止欠妙歌舞。
光阴梭度。
对草木幽姿，候禽雅奏，客至未应去。
十年里，冷落翟公庭户。
朋来草草樽俎。
投闲赢得浮生乐，肯羡油幢绣斧。
春几许。
任洛谱名葩，留宴耆英侣。
浮荣竞取。
纵带玉围腰，印金系肘，争似莺花主。
聚林园芳景，尽输韩圃陶篱。
任雨虐风饕，露凝霜压，丛木离披。
正色幽香不减，与冬兰、并秀结心知。
天赋花中名节，不教桃李同时。
清奇。
秋后尤宜。
浮卉尽、尚芬菲。
称处士庭除，先生简册，声续吾伊。
便好竹间松下，擅晚芳、长伴岁寒姿。
懊恨携樽已晚，明年来把花枝。
弧矢开祥，喜从此、旬兼九日。
新岁改、椒盘献颂，齐头七十。
渐入唐人诸老画，可追洛社耆英集。
有陶潜、三径健吟哦，贫而适。
摘仙桂，探蟾窟。
敛洪藻，归麟笔。
总古先传记，讥评得失。
不朽芬芳垂简册，浮荣土苴轻簪笏。
看年如、卫武粲成章，诗传抑。
搭宅亭园虽不大。
花木成阴难论价。
豪端点缀有珠玑，竹一带。
梅一派。
明月清风何用买。
子子孙孙纡寿彩。
家庆成图和蔼蔼。
更添三岁古来稀，酒满斝。
诗满架。
直到耆颐年未艾。
强半秋澄穆。
半月弦、南极躔高，寿星明煜。
今岁户庭殊旧岁，洗尽闲愁千斛。
沸春夏、欢声相续。
兰已种成香满砌，更蕣华、得偶颜如玉。
双捧劝，寿齐祝。
郗枝芳映庄椿绿。
觉这番、初度称觞，桂增芬馥。
生子生孙从此始，剩有人传祖笏。
看八座、青毡须复。
两两闺中俱秀质，待了平、婚嫁人人足。
碧桃下，跨青鹿。
问长江、几分秋色，三分浑在烟雨。
何人折尽丝丝柳，此日送君南浦。
帆且驻。
试说著、羊裘钓雪今何许。
鱼虾自舞。
但一舸芦花，数声霜笛，鸥鹭自来去。
年年事，流水朝朝暮暮。
天涯长叹飘聚。
衾寒不转钧天梦，楼外谁歌白紵。
君莫诉。
君试按、秦筝未必如钟吕。
乡心最苦。
算只有娟娟，马头皓月，今夜照归路。
青青杨柳丝丝雨，他乡又逢寒食。
几度刘郎，当年曼倩，迢递水村烟驿。
寻踪访迹。
正马上相逢，杏花狼藉。
惟有沙边，旧时鸥鹭似相识。
天涯流浪最久，十年何所事，幽愫历历。
换字鹅归，看梅鹤去，回首征衫泪渍。
新欢旧忆。
笑客处如归，归处如客。
独倚危阑，乱山无数碧。
小船儿，双去橹。
红湿海棠雨。
燕子归时，芳草暗南浦。
自从翠袖香消，明榼声断，怕回首、旧寻芳处。
向谁语。
可怜金屋无人，冷落凤箫谱。
翠入菱花，蛾眉为谁妩。
断肠明月天涯，春风海角，恨不做、杨花飞去。
西风吹鬓，残发早星星。
叹故国斜阳，断桥流水，荣悴本无凭。
但朝朝、才雨又晴。
人生飘聚等浮萍。
谁知桃叶，千古是离情。
正无奈、黯黯离情。
渡头烟暝，愁杀渡江人。
伤情处，送君且待江头月，人共月、千里难并。
笳鼓发，戍云平。
此夜思君，肠断不禁。
仅思君送君。
立尽江头月，奈此去、君出阳关，纵有明月，无酒酌故人。
奈此去、君出阳关，明朝无故人。
这情怀、怎生消遣。
思量只是凄怨。
一春长为花和柳，风雨又还零乱。
君试看。
便杜牧风流，也则肠先断。
更深漏短。
更听得杜宇，一声声切，流水画桥畔。
人间世，本只阴晴易换。
斜阳衰草何限。
悲欢毕竟年年事，千古漫嗟修短。
无处问。
是闲倚帘栊，尽日厌厌闷。
浮名尽懒。
但笑拍阑干，连呼大白，心事付归燕。
匆匆别去，算别来、又是几番春暮。
酒债不偿还似可，负了若干吟句。
渭北春天，江南夜雨，总是伤情处。
黯然消歇，绿杨一阵莺语。
空记十载嬉游，如今蓦地，两处成离阻。
从是相逢天涯路，难觅年时欢侣。
寄语东君，岁华不驻，谁为留春住。
小楼昨夜，东风依旧飞絮。
便无他、杜鹃催去，匆匆春事能几。
看来不见春归路，飞絮又随流水。
留也是。
怎禁得、东风红紫还飘坠。
天涯万里。
怅燕子人家，沈沈夜雨，添得断肠泪。
嬉游事。
早觉相如倦矣。
谢娘庭院犹记。
闲情已付孤鸿去，依旧被莺呼起。
谁料理。
正乍暖还寒，未是晴天气。
无言自倚。
想旧日桃花，而今人面，都是梦儿里。
满酌西湖酒。
觉湖山、依然未老，游人如旧。
数过清明才六日，欲暖未晴时候。
正画舫、春明波透。
记得名园曾驻马，锦鞍鞯、浅映堤桥柳。
寻胜赏，重回首。
不妨旋摘枝头有。
喜青青、垂丸带子，脆圆如豆。
想是和羹消息近，报与醉翁太守。
道玉铉、有人启奏。
红药当阶明似锦，觉娇莺、无燕皆称寿。
唱此曲，付红袖。
登高回首，叹山河国破，于今何有。
台上金仙空已去，零落逋梅苏柳。
双塔飞云，六桥流水，风景还依旧。
凤笙龙管，何人肠断重奏。
闻道凝碧池边，宫槐叶落，舞马衔杯酒。
旧恨春风吹不断，新恨重重还又。
燕子楼高，乐昌镜远，人比花枝瘦。
伤情万感。
暗沾啼血襟袖。
春来多困，正日移帘影，银屏深闭。
唤梦幽禽烟柳外，惊断巫山十二。
宿酒初醒，新愁半解，恼得成憔悴。
逢松云鬓，不堪鸾镜梳洗。
门外满地香风，残梅零乱，玉糁苍苔碎。
乍暖乍寒浑莫拟，欲试罗衣犹未。
斗草雕阑，买花深院，做踏青天气。
晴鸠鸣处，一池昨夜春水。
今宵月色。
叹暗水流花，年事非昨。
潇洒江南似画，舞枫飘柞。
谁家又唱江南曲，一番听、一番离索。
孤鸿飞去，残霞落尽，怨深难托。
又肠断、丁香画雀。
记牡丹时候，归燕帘幕。
梦里襄王，想念王孙飘泊。
如今雪上萧萧鬓，更相思、连夜花发。
柘枝犹在，春风那似，旧时宋玉。
凄凄杨柳潇潇雨，悄窗怎禁滴沥。
思里传螀，愁边落雁，多少东吴山色。
知他恨极。
料为我窗前，强鸣刀尺。
竟日西风，那堪无寐更邻笛。
黄花开遍未也，花开应笑我，年少难觅。
灞上长安，河边渭水，都把韶华暗掷。
何人碎璧。
尚衰草连天，暮烟凝碧。
怕说相思，撼枫喧夜寂。
瀛台居北界，觌面是重城。
老龙蹲踞不动，潭影净无尘。
此地高阳胜处，天付仙翁为主，那肯借闲人。
暂挂西堂锡，仍同旦过宾。
六年里，五迁舍，得此邻。
儒馆豆笾于粲，弦诵有遗音。
甚喜黄冠为侣，更得青衿来伴，应不叹飘零。
夜宿东华榻，朝餐泮水芹。
神仙何处，人尽道、我州三神之一。
为问何年飞到此，拔地倚天无迹。
缥缈琼宫，溟茫朱户，不与尘寰隔。
翩然鹤下，时传云外消息。
露冷风清夜阑，梦高人过我，欢如畴昔。
道骨仙风谁得似，谈笑云生几席。
共踏银虬，迫随绛节，恍遇群仙集。
云韶九奏，不类人间金石。
南来数骑，问征尘、正是江头风恶。
耿耿孤忠磨下尽，惟有老天知得。
短棹浮淮，轻毡渡汉，回首觚棱泣。
缄书欲上，惊传天外清跸。
路人指示荒台，昔汉家使者，曾留行迹。
我节君袍雪样明，俯仰都无愧色。
送子先归，慈颜未老，三径有余乐。
逢人问我，为说肝肠如昨。
纶巾古貌尘寰表。
风流处、别是英雄才调。
胸次著乾坤。
触景皆诗料。
金碧楼台新筑就，傍翠麓、旋添花草。
仙棹。
更逍遥来访，十洲三岛。
遮眼富贵人多，算如公有子，人间应少。
看膝下功名，共月林清皎西倅厅堂。
象简绯袍亲侍策，且胜赏、先春独笑二亭名。
都道。
馆中书就养，云翘偕老。
把雪冰心，钧韶手，飞上青云时早。
红尘难染著，十年前曾坐，凤池鳌岛。
晕锦锵环，重金压带，相去能争多少。
从容何心问，到如今都领，绣春花草。
算耐处光阴，淡中滋味，世人那晓。
笺天新有稿。
要归去、盘礴山阴道。
便整顿、随琴霜鹤，带石秋兰，约松乔、倚风清啸。
争奈俞音杳。
明月棹、又还停了。
但珍重、经纶料。
时来须做，休管急流人笑。
功名尽迟尽好。
问大江东，长淮上，缘分如何修到。
轻裘还熟局，第三番又是，五年春了。
菜饭工夫，露香心事，惟靠天公分晓。
林泉琴书梦，算飞笺觅去，不知多少。
奈雅意难酬，又还留住，口衔新诏。
都无他嗜好。
玉麟静、公事供谈笑。
满眼是、风花飘忽，惟有长松，雪霜里、插天苍老。
休忆家山好。
安乐处、便成蓬岛。
正春雨、秧畴饱。
边城如画，处处绿杨芳草。
青溪不妨寄傲。
潇洒书斋，香清缕直，灯冷晕圆。
忽惊窗鸣瓦，霰如筛下，裁冰翦玉，片似花鲜。
深怕妨梅，也愁折竹，才作还休亦偶然。
更深也，漫题窗记瑞，诗思绵绵。
闻君礼佛日千。
浪说道繁华不值钱。
想鸳衾底下，都将命乞。
蒲龛里畔，未必心安。
兜率天宫，清凉境界，总是由心不是缘。
雪山上，自有人坐了，不到君边。
出禁城西，湖光自别，唤醒两瞳。
有画桥几处，通人南北，绿堤十里，分水西东。
问柳旗亭，簇山梵所，空翠烟飞半淡浓。
偏奇处，看笙歌千舫，泛绮罗宫。
从容。
莫问城中。
是则是繁华九市通。
奈一番雨过，沾衣泥黑，三竿日上，扑面尘红。
那壁喧嚣，这边清丽，咫尺中间敻不同。
休归去，便舣舟荷外，梦月眠风。
潇洒纶巾，风流野服，红尘外身。
向南窗听雨，澜翻墨客，北亭恋月，笔走诗神。
倚竹听琴，逢花倒榼，更得放晴游冠春。
清闲好，算东洲人物，难得如君。
华堂瑞气如云。
西风到帘帷才一分。
喜星桥鹊语，佳传依旧，缑山鹤舞，仙样翻新。
箫玉香中，烛花影里，听取捧觞低祝人。
千千岁，看功名事业，都在儿孙。
月旦评中，有如公者，更谁与俦。
看纷纷仁意，春风和气，堂堂义事，砥柱中流。
己重物轻，身穷道泰，却占人间第一筹。
回头笑，彼纷纷名利，过影浮沤。
夷犹。
庭户清幽。
算此境神仙别一洲。
但烧香挂画，呼童扫地，对山揖水，共客登楼。
付与儿孙，只将方寸，此外无求百不忧。
宜多寿，自今开八帙，到八千秋。
吾竹窗兄，吾能评者，只将竹看。
是丹山佳气，胚月军茂直，嵩溪润脉，滋养清坚。
雪虐霜凌，风饕雨恶，撼顿侵欺今几年。
元无损，这虚心实节，却自依然。
人间。
输此君贤。
可曾向红尘里著鞭。
称翩翩侣凤，舞依翡翠，昂昂雏鹤，立倚琅玕。
动处非情，静中自韵，全得生来潇洒天。
须长在，在月窗窗北，石涧东边。
玉麟堂上神仙，算来便合归廊庙。
天教且住，堂堂裘带，舒舒旗纛。
一笑谈中，遍江淮上，太平花草。
待金瓯揭了，黄扉坐处，祗依此、规模好。
恰似虹流节后，庆生申、佳期还到。
乾坤开泰，君臣相遇机缘恁巧。
谁信苍生，举头凝望，锋车催召。
向芜湖，更有无言桃李，愿春风早。
玉鳌头上蓬莱，十分好处饶松壑。
无边风月，阴阴乔木，重重华萼。
秋水门庭，淡交簪履，随宜斟酌。
向西风回首，双旌缥缈，从天下、招琴鹤。
是则阳春有脚。
被金华、洞天留著。
相传好语，新来初见，分明鼓角。
田里相安，衤夸襦歌了，却来持橐。
称年年，橘绿橙黄时节，与松乔约。
云无心出岫。
游戏间、声名掀揭宇宙。
红尘事看透。
任高官惟有，鹤随诗瘦。
溪山如绣。
小轩亭、篘新话旧。
想时时，梦到家林，但未有归时候。
知否。
分明世界，多少经纶，莫轻回首。
平生抱负。
金銮殿，有新奏。
便相扶君相，从头做去，他又谁能出手。
看明年、此日传宣，赐酴醿酒。
碧油幢、一开藩后，便思量早归去。
工夫著紧新城好，风月万家笙鼓。
游宴处。
要管领春光，补种花无数。
何须更驻。
只画了潇湘，扁舟径发，挥手谢南楚。
江帆卸、撑入清溪绿树。
家山三两程路。
安排小马随猿鹤，勾引诗朋酒侣。
潇洒处。
是则是初心，只恐难留驻。
忙须著句。
把泉石烟霞，平章一遍，回首凤纶舞。
冰肌玉骨，自清凉无汗，午梦醒来盼娇满。
扇轻拈又放，浅炷兰薰，微笑处、吹著烟丝散乱。
凉亭还独步，曾是凭阑，携手心盟指云汉。
碧云斜阳外，信有如今，音书杳、寸肠千转。
漫伫立、无言对荷花，看转眼秋风，翠移红换。
暑天向晚，最相宜、一簇凉生新竹。
潇洒轩窗还此景，此景真非凡俗。
猿鹤相随，烟霞自在，与我交情熟。
人生如梦，个中堪把心卜。
休叹乌兔如飞，功名富贵，有分终须足。
不管他非非是是，不管他荣和辱。
净几明窗，残编断简，且恁闲劳碌。
流萤过去，文章如在吾目。
落枕鸿声，龙山梦、蓦然惊觉。
还堪喜、木樨香底，鹊声翻晓。
弄雨未成霜意懒，望寒先怯山容老。
最难逢、无一点西风，惊乌帽。
竹叶酒，倾杯小。
橙齑鲙，银盆好。
称良辰欢宴，及今年少。
须信从来黄菊寿，未应便放青霜恼。
但看花、日日是重阳，金尊倒。
修茂堂深，芳尘满、沈烟一朵。
帘半卷，好风催晓，晴光才破。
新润顿教萱草鬯，轻寒未放酴醿过。
称鱼轩、容与寿如山，群仙贺。
琴帏底，声调和。
庭阶下，儿孙大。
喜新来咿喔，又还添个。
总是人生如意处，休将时事关眉锁。
趁莺花、时节绮罗筵，年年作。
风月堂中，画屏不动香猊吐。
珠翘环拥蕊宫仙，双鬓青如许。
相对童颜寿侣。
看庭前、绯袍拜舞。
十洲三岛，柳探春时，梅欺雪处。
甲子花周，自从今日重新数。
碧瑶杯重翠涛深，笑领飞琼语。
此去华筵喜聚。
听传宣、云间紫府。
万分如意，凤诏便蕃，香轩容与。
身到紫枢府，一蹴凤池间。
何妨到头富贵，却自恋家山。
多少名缰利锁，尘满霜髯雪鬓，役役不知还。
桃李竞春事，坡菊自清闲。
绿杨边，门径小，似僧关。
吟情饮兴相将，二十载优闲。
无限功名事业，分付儿孙纵靶，青镜尽朱颜。
一语劝公酒，天下达尊三。
燕前莺底。
一日春犹在。
香雾晓，祥云霁。
烟交槐影重，风约花尘卸。
当此际。
桃源不是人间世。
彩袖环庭砌。
华裾纷柯佩。
欢声洽，童颜醉。
金丹功已到，绿发生须再。
箫鼓沸。
飞琼来祝千千岁。
云南钟秀，间生人望。
底事未成美况。
当知大器大成时，更莫叹、贤关难上。
前程分定，算来无妄。
命达时终不放。
且须寄语甲科人，断不下、一筹中榜。
记得儿时识景年。
翕忽光阴，二十余年。
梅边聚首又三年。
结得因缘。
五百来年。
把酒君前欲问年。
笑指松椿，当是同年，愿从今后八千年。
长似今年。
长似今年。
筑垒愁城书一纸。
雁雁儿将不起。
好去西风里。
到家分付眉颦底。
落日阑干羞独倚。
十里江山万里。
容易成憔悴。
惟归来是归来是。
宝瑟屏金深处，斑衣箫玉香中。
人生二美古难逢。
杏苑今朝喜共。
一霎豆花新雨，半帘梧叶清风。
年年此景绿尊同。
笑指南山称颂。
箫玉和鸣云里，彩衣娱舞风前。
好从龟鹤同长年。
看取蟠桃结遍。
事业都随分定，儿孙也靠心传。
隐耕窗下腹便便。
相去神仙不远。
松是交朋竹是邻。
横枝临水瘦，月黄昏。
冲寒香入岭头云。
清到底，人共一般清。
好句更无痕。
门前无俗客，不须扃。
暂将骚致答花神。
从此去，题动玉堂春。
淡淡新妆，盈盈娇态，谁道荷花。
料想香肌，不禁畏日，翠盖儿遮。
我来胜赏高歌。
故敛著、芳心为何。
莫是伊花，恨余来晚，欲媚晨霞。
缥缈瑶城。
客情春小，本分寒轻。
霞佩云裾，步联西母，笑倚飞琼。
那堪四美都并。
喜气与、祥云共生。
自在风流，融融箫玉，楚楚兰馨。
感不已江寒雁咽。
短棹还催发。
曾是玉堂仙伯，相别处、满蓬雪。
此别。
那堪说。
溯风空泪血。
惟有梅花依旧，香不断、夜来月。
一自梦卢头，应学乘裴蹇。
元是都门向上人，大用何嫌晚。
三岁事非遥，三捷功非远。
管取微生共此荣，联步云程稳。
雨逗一分寒，未放晴光透。
绮席春风自十分，畅饮长春酒。
花气渐薰帘，佳致归诗手。
的是诗中陆地仙，左挹浮丘袖。
风急雁声高，露冷蛩吟切。
枕剩衾寒不耐烦，长是伤离别。
望得眼儿穿，巴得心头热。
且喜重阳节又来，黄菊花先发。
夜帆初上。
准拟今朝过越上。
及到今朝。
却被西风挫一潮。
丈亭一处。
要得纵观赢得住。
行止皆天。
谁道人生客路难。
家在明山南住。
身在明山西路。
回首碧云端，自笑不如飞鹜。
飞去。
飞去。
飞入明山深处。
晚泊江湾平处。
楚楚苹花自舞。
风翦雨丝轻，江上潮生船去。
看取。
看取。
湿橹不惊鸥鹭。
花影乱，晓窗明。
莺弄春笙柳外声。
和梦卷帘飞絮入，牡丹无语正盈盈。
看了山中薜荔衣。
手将安石种分移。
花鲜绚日猩红妒，叶密乘风翠羽飞。
新结子，绿垂枝。
老来眼底转多宜。
牙齿不入甜时样，醋醋何妨荐酒卮。
翔凤阑干，啼鹃院宇，相逢似梦才醒。
谁道无情，飞红舞翠欢迎。
青春绿发花前饮，醉自歌、记那时曾。
到如今，心事凄凉，怕说芳盟。
追思艮岳归来后，稳依山护得，雨翮风翎。
燕燕莺莺，从他巧舌饶声。
翩翩一种天然艳，笑向人、不与春争。
羡花花，好岁寒交，有卧云亭。
春困时光，风流昨梦，逢花便自醒醒。
回首宣和，宫莺掖燕相迎。
归来只恋春山好，到上林、枉是亲曾。
又谁知，自有蟠松，相与论盟。
阑干可是妨飞去，怕惊尘涴却，翠羽红翎。
舞态亭亭，浑疑暗折韶声。
堪人眼处还看破，道凤来、难与真争。
醉扶归，但见啼鹃，怨夕阳亭。
蓬莱风月神仙，却来平地为霖雨。
乾坤清了，如今多是，退行一步。
寸寸归心，轻轩娱侍，竹溪花圃。
奈君王眷眷，苍生恋恋，那肯放、钱塘渡。
天也知公此意，问升平、要抽身去。
把些夏潦，和些秋哨，轻轻缀住。
一转移来，元勋力量，他谁堪付。
待汾阳、了却中书，别又商量出处。
著林仙叟，梦境炊得，才香还觉。
回首渺，觚棱何处，云与商量浮计小。
矮矮屋、半弓来闲地，也著三花两草。
沸眼底、鞭风笠雨，不满茶边一笑。
寿骨奇耸神清峭。
散人装、游戏尘表。
帘昼永、长留雅伴，吟唾宽飞潇洒料。
最好是、瑟和琴同调，眉里相看耐老。
更绿草、孙枝可意，谱得家传较早。
争指画额儿儿，欢祝处、荷薰吹晓。
记兰汤初试，当日风光又到。
拚醵饮、任金尊倒。
醉把羲娥傲。
算万事、都是空花，雪柏霜松镇好。
如梅在壑清标格。
襟怀好、又是融融春拍。
鸳梦早惊飞，惯一窗岑寂。
谱曲裁诗心自在，任雪月、风花需索。
奇特。
问生涯却道，浮云如得。
回首门外黄尘，算何如、稳占溪光山色。
八百岁为期，却十分才一。
弟自高歌儿自舞，簇小小、榴花筵席。
真率。
镇无妨欢醉，年年今日。
青云玉树南薰扇。
京华地、别是潇湘图展。
茉莉芰荷香，拍满笙萧院。
雪藕盈盈歌袅处，早已带、秋声凄怨。
堪叹。
把时光轻靠，冰山一片。
从古幻境如轮，问铜驼、应是多番曾见。
谁把笛吹凉，总是腔新换。
水枕风船空入梦，但极目、波流云远。
消黯。
更华林蝉咽，系人肠断。
闲居是念随云散。
琴帘底、却自平生心满。
百二十年期，笑道今才半。
一味齑盐清得瘦，婉娩似、梅花香晚。
相伴。
老霜松宁耐，溪山寒惯。
探借十日前春，小杯盘、也做寿筵模范。
绕膝舞斑衣，有酒从他劝。
但任真来浑是处，梦不到、笙歌瑶燕。
双健。
任旁人播尽，风流眉案。
故都冬亦好。
风光可是，人间曾有。
问雪楼台，肉阵不教寒透。
妙手搀春弄巧，唤得应、千花如绣。
灯市酒。
笙歌镇似，元宵时候。
见说是事都新，但破冻潮声，去来依旧。
老梦无情，不到六桥风柳。
回首孤山好景，倩人问、梅花安否。
应自瘦。
雪霜可能僝僽。
旗盖运迁，衣冠事乖，岂非命来。
自黄粱枕觉，分明看破，翠蓬舟近，及早抽回。
谁料山深，也同鼎沸，步步危机忙里催。
愁无奈，过青山万叠，碧水千隈。
此愁何计能推。
算何日天教眉锁开。
记六桥花舫，晴边访柳，孤山草酌，雪后评梅。
回首西湖，伤心前事，覆水如何收上杯。
东风好，问如今吹入，谁处楼台。
人生功名，在醉梦中，早须掉头。
自南宫一券，尘泥偶脱，前程双毂，日月如流。
蕙帐真盟，菜羹余味，江上归舟谁得留。
谁知道，有邵平瓜圃，何日封侯。
天天又不人由。
奈危世山林也有忧。
况青冈不助，晋家风鹤，黑云直卷，吴分星牛。
分寸残生，万千魔障，他事如今都罢休。
关心处，是离离禾黍，故国宗周。
无价韶华，一笑相酬，青钱似苔。
奈东风轻劣，催红雨去，西园次第，放绿阴回。
老后时光，眉间心事，恰似怕酸人著梅。
须知道，有谁能百岁，日日开怀。
从教世变轮推。
也莫问人间春去来。
看渊明归了，有形谁役，少陵酸里，无闷堪排。
贫贱何妨，风流自别，不是沈沈浊世杯。
层霄上，与大鹏盘礴，下视浮埃。
信书成痴，捱到如今，无生可谋。
奈浑家梦饭，谷难虚贷，长年断肉，菜亦慳搜。
风雨潇潇，江山落落，死又还生春复秋。
八十岁，是这般多活，堪吊堪羞。
休休。
盍自回头。
要铁汉须从穷处求。
那袁安闭户，恬然僵卧，少陵任妇，长是贫愁。
一等清风，千年佳话，蚁蚋看他金谷楼。
是是是，笑出门天阔，一片云浮。
好花天也多慳，放迟留做残春主。
丰肌弱骨，晴娇无奈，新妆相妒。
翠幕高张，玉阑低护，怕惊风雨。
记年时、多少诗朋酒伴，逢花醉、簪花舞。
那料无情光景，到如今、水流云去。
残枝剩叶，依依如梦，不堪相觑。
心事谁知，杜鹃饶舌，自能分诉。
日西斜，烟草凄凄，望断洛阳何处。
百花开遍园林，又春归也谁为主。
深黄浅紫，娇红腻白，他谁能妒。
似不胜情，醉归花月，梦回云雨。
又丰肌、恰被东风摇动，盈盈底、霓裳舞。
世事纷纷无据。
与杨花、飞来飞去。
当年斗大，知他多少，蜂窥蝶觑。
金谷春移，玉华人散，此愁难诉。
漫寻思，承诏沈香亭上，倚阑干处。
杜鹃啼正忙时，半风半雨春慳霁。
酴醿未过，樱甜初熟，梅酸微试。
一种红芳，九苞真色，舞窗翻砌。
自仙樊去后，无人题凤，阑干外、成孤媚。
谁信阳春妙手，锦云机、新番裁制。
东君冷看，如何描摸，天然艳美。
浑欲乘风，又如羞日，做双飞艳。
伫骖鸾，称得花前弄玉，与吟箫婿。
晓村深处，记当年、轻被东风吹别。
重得相看春雨屋，心事从头细说。
深院灯寒，流苏帐暖，曾梦梅花月。
如今何在，消凝分付啼鴂。
亭馆飞入腥烟，残香惟有，数朵酴醿雪。
旧燕寻巢来又去，也觉双飞声咽。
泛梗生涯，空花世界，且做杯中活。
可人兰玉，风光还有时节。
百年光景，算山中、多占人间分数。
一片清风梅是主，弹压粗花俗树。
小小鱼池，深深莺谷，曲曲香云路。
堪诗堪画，是天分付闲处。
闻要跨鹤西游，家林自好，且何妨留驻。
趁取酴醿新煮酒，烧笋煎花为具。
万事皆空，千金一刻，底用闲愁苦。
无情杜宇，笑他催我归去。
雨帘高卷，见榴花、应怪风流人老。
是则年年佳节在，无奈闲心悄悄。
巧扇风轻，香罗雪湿，梦里曾看了。
如今溪上，欢盟分付年少。
遍是眉好相宜，呼儿扶著，把菖蒲迎笑。
说道浮生饶百岁，能有时光多少。
幸自清贫，何妨乐趣，谱入瑶琴调。
杯杯酒满，这般滋味谁晓。
袅入风腔，清含露脉，声在丝丝烟碧。
破暑吹凉，天付弄娇双腋。
似恋恋、舞翠纤腰，断还续、忍相离拆。
最欢时、微雨初晴，夕阳犹湿淡云隔。
新来多少怆感，心怕无情过马，攀条惊著。
梦里妆台，休说听来曾昨。
凝伫漫、番节笙音，暗自将、玉阑轻拍。
问谁能、唤起陶潜，醉翁同赋却。
霁晓楼台，斜阳渡口，凉腋新声初到。
占断清阴，随意自成宫调。
看取次、颤引薰风，想无奈、露餐清饱。
有时如、柔袅琴丝，忽如笙咽转娇妙。
谁知忧怨极处，轻把宫妆蜕了，飞吟枝杪。
耳畔如今，凄感又添多少。
愁绪正、萦绕妆台，怎更禁、被他相恼。
送残音、立尽黄昏，月明深院悄。
梦里京华，忽听得、庭花遗曲。
到醒来、愁满东风山屋。
春事已非空结绮，晓班无分随群玉。
想天涯、沦落杜秋娘，攒眉绿。
谁能顾，荒芜菊。
谁能问，平安竹。
任时光流转，都成虚辱。
无可奈何天地隘，只饶走得溪山足。
但逢人、相问麦青青，何时熟。
潇洒琴帘，月灯归后新谐好。
青云香里共清风，消得金花诰。
争奈天颠地倒。
好光阴、都惊散了。
更听人说，七七年时，多多烦恼。
捱到如今，信知空挂闲怀抱。
天于贫处最饶人，颦也翻成笑。
牢闭柴门自好。
对梅花、杯盘草草。
满前儿女，耐后夫妻，齑盐偕老。
双杏堂深，山明水秀潆洄著。
稳铺心事做平生，不买颦眉错。
是则苍髯白发。
笑微微、朱颜自渥。
一团春意，半隐风流，他谁能学。
六十年华，又从今起新花甲。
葵榴初艳芰荷香，争赴开筵约。
家庆真堪恣乐。
碧瑶杯、须拚满酌。
瑟琴声里，弟劝兄酬，儿歌孙拍。
小盆池，新压藕，翠盖已擎雨。
巧弄红妆，明艳便能许。
自怜华发萧萧，风流无分，醉时眼、何妨偷觑。
黯然伫。
回首今是何时，逢花笑还语。
梦里西湖，双落泪如缕。
斜阳十里烟芜，六桥风浪，有谁掉、采莲舟去。
中秋佳月最端圆。
老痴顽。
见多番。
杯酒相延，今夕不应慳。
残雨如何妨乐事，声淅淅，点斑斑。
天应有意故遮阑。
拍人间。
等闲看。
好处时光，须用著些难。
直待黄昏风卷霁，金滟滟，玉团团。
人生难满百年心。
得分阴。
胜千金。
吹帽风流，时节又相寻。
回首赐萸休说梦，真率具，自山林。
逢迎一笑且开襟。
酒频斟。
量犹禁。
相劝相期，长健似如今。
醉也从他儿女手，争把菊，满头簪。
纷纷都说会双星。
鹊桥成。
凤骖迎。
风雨凄凉，何故锁苍冥。
儿女空愁谁解意，须道我，试来听。
人间天上不同情。
最无凭。
是柔盟。
应怪痴人，虚妄做浮生。
正值楼台多簇燕，教没兴，不开晴。
笼街弹压上元灯。
满瑶城。
簇珠星。
老矣如今，谁记旧来曾。
眼底相逢惟有月，空对面，若为情。
残生消不尽齑茎。
瘦棱棱。
困腾腾。
扶起眉间，杯酒酹寒檠。
也为风光陪一笑，心下事，梦中惊。
年年端午又今朝。
鬓萧萧。
思摇摇。
应是南风，湘浦正波涛。
千古独醒魂在否，无处问，有谁招。
何人帘幕倚兰皋。
看飞桡。
夺高标。
饶把笙歌，供笑醉陶陶。
孤坐小窗香一篆，弦绿绮，鼓离骚。
钱塘江上潮来去。
花落花开六桥路。
三竺三茅钟晓暮。
当年梦境，如今故国，不忍回头处。
他谁做得愁如许。
平地波涛挟风雨。
往事凄凄都有据。
月堂笑里，夕亭话后，自是无人悟。
青山流水迢迢去。
总是东风往回路。
送得春来春又暮。
莺如何诉。
燕如何语。
只有春知处。
时光渐渐春如许。
何用怜春怕红雨。
到处空飞无实据。
花开也好，花飞也好，此意须双悟。
浪麦风微花雾扫。
痕沙水浅溪桥小。
属玉双双飞杳杳。
山宽绕。
新晴绣得春分晓。
独立无言心事渺。
曾将宇宙思量了。
世变何涯人已老。
休烦恼。
林泉况味终须好。
山弄夕辉眉淡扫。
溪分新水支流小。
醉梦风光凝望杳。
云树绕。
杜鹃怨处谁能晓。
浮世悠悠波渺渺。
蜗争何事何时了。
天为无情方不老。
休苦恼。
随缘诗酒清闲好。
豆雨空晴，桂花风静。
碧虚飞上圆明镜。
谁能唤起秃翁吟，祗应笑得嫦娥醒。
可奈良宵，不堪残境。
强拚一醉偷光景。
夜凉渐搅雪霜心，昏眵犹认山河影。
残梦腾腾。
好鸟一声呼醒。
小窗明、萧萧鬓影。
当年头上，惯曾簪幡胜。
到如今、有谁怀省。
东风著面，却自依然相认。
哄痴儿、堪声弄景。
盘蔬杯酒，强教人欢领。
也微酣、带些春兴。
兄年八十，弟今年几，亦是七旬有九。
人生取数已为多，更休问、前程无有。
家贫是苦，算来又好，见得平生操守。
杯茶盏水也风流，莫负了、桂时菊候。
世变无情风挟雨。
长夜漫漫，何日开晴午。
白发萧疏惊岁序。
儿嬉漫说重重午。
粒啄偷生如抟黍。
过计何须，负郭多南亩。
曾著宫衣沾雨露。
如今掩袂悲湘浦。
故园处处都荒雨。
寂寞蜗书户。
人间春事杏桃花。
独有诗人依旧、菊为家。
老来犹解高叉手。
遥上花前寿。
华颠无分插花枝。
乞取霜根风月、送将归。
有约泛溪篷。
游画图中。
沙鸥引入翠重重。
认取抱琴人住处，水浅山浓。
一笑两衰翁。
莫惜从容。
瓮醅灰芋雪泥菘。
直到梅花飞过也，桃李春风。
记得去年时。
采菊东篱。
眉间一笑捧花枝。
说道愿如花不老，交劝双卮。
又是菊花期。
客况谁知。
便无风雨也凄凄。
白发夫妻时节酒，堪几参差。
窗影弄晴红。
欢笑成丛。
一声春困到衰翁。
回首太平儿戏事，雨过云空。
人世暗尘中。
如梦方浓。
也须留取自惺忪。
试问若教都困了，谁管春风。
迟饭甑炊红。
青翦蔬丛。
鸡声邻里狎田翁。
兵后故人能有几，岁晚江空。
谁信淡交中。
依旧情浓。
白头青眼转惺忪。
相见莫教轻别去，负月孤风。
春事紫和红。
蜂蝶争丛。
消磨多少看花翁。
不用借他炊黍枕，何梦非空。
茅屋菜畦中。
村瓮醅浓。
醉时啼鸟唤惺忪。
不道白头添一岁，舞月歌风。
年事夕阳红。
霜满髯丛。
摩挲苍藓石婆翁在京口夹冈。
能见几人曾百岁，一笑书空。
回首棣华中。
消得春浓。
平生心事两惺忪。
杖屦相从须放密，山月溪风。
雁阵晓来霜。
鸦村夕照黄。
满人间、风景凄凉。
幸有菊窗堪一醉，争又滞、水云乡。
沽酒也三行。
邀风与较量。
便明朝、吹送归航。
趁得老盆新熟信，日日是、我重阳。
蟹熟晕橙霜。
蛆浮染菊黄。
淡交情、都没炎凉。
说道白头难会面，留一日、醉中乡。
世事与轮行。
时光逐寸量。
任人间、涛海风航。
拜了老庞归去也，高著枕、卧南阳。
倦枕寄渔乡。
篷低被怯霜。
月窥人、多少思量。
自是欲眠眠不稳，禁听得、雁声双。
和梦早催行。
归来梅竹窗。
小柴门、分破闲忙。
翻笑白云飞不定，谙得静、憩诗床。
吾辈么麽。
休叹蹉跎。
得闲时、且逐时过。
人间名利，都是浮华。
但退如进，失如得，少如多。
谁信生来，从发尖磨。
到如今、方见霜涯。
算天亦自，无奈吾何。
是饥能忍，寒能耐，老能歌。
梅窗归坐几岁寒。
老生涯、寂寞自便。
最喜得、双双健，与粗茶、淡饭结缘。
眉前把酒深深劝，这时光、惟有靠天。
看许大、痴儿女，且随宜、笑到百年。
老去坐来睡重，病多吟得诗慳。
有时忽自拍阑干。
一点心随天远。
柳絮飞从何处，莺声啼破空山。
春风依旧满人间。
不奈双颦闲管。
华冑眼青气脉，仙风斑白须眉。
儿孙玉雪满庭帏。
家庆人间难比。
浮世事等云过，平生心有天知，举杯相约小看时，岁岁梅花里醉。
月下百年缘，天上双星样。
九秩齐开自是稀，清健那堪两。
红叶景翻新，黄菊香宜晚。
笑拥眉开祝寿声，满劝鸳鸯盏。
喜气满清门，庆集还新样。
卜醉筵开意转浓，昨日今朝两。
愧我一年多，见汝双欢晚。
自觉人生此会稀，有酒宁论盏。
南庐佳号。
是自许孔明，经纶才调。
对柳鸣琴，凭花制锦，小试一同谈笑。
怎知画帘难驻，忽又星舆催召。
但谶得、耀碑潭水月，交光相照。
驿道。
春正好。
簇帐擎杯，听取殷勤祷。
略鲙松鲈，便膺芝凤，陵溯紫清津要。
当家得时行志，回首旧封文庙。
疏化雨，障狂澜不尽，生生芹藻。
归去去。
风急兰舟不住。
梦里海棠花下语。
醒来无觅处。
薄幸心情似絮。
长是轻分轻聚。
待得来时春几许，绿阴三月暮。
胜地独湖山，满堂贮风月。
歌舞太平气象，雪回云遏。
红鞋朱帽，隔岸唤船，芙蓉万叠。
人稀到，这清绝。
因思旧事，庄敞平泉宅。
莫与他人树石，对儿孙说。
难全晚节，不如一丘壑。
住茅屋三间，任穷达。
明日中元生上相，真上相上元生。
满城灯火昼三更。
台星呈瑞处，一点寿星明。
和气薰蒸开泰运，湖山万里光荣。
愿推天地发生仁。
八荒开寿域，一气转洪钧。
线柳迎风，锦棠媚日，十分春色豪奢。
青烟宫烛，飞入待臣家。
瑞霭深笼画戟，寿星照、曲纛高牙。
因知是、崧高华旦，玳宴醉琼花。
翻鸦。
新诏墨，闻枢庭召入，已办宣麻。
比汾阳福寿，公更穹华。
伫看稠青叠紫，书香蔼、桂子兰芽。
鸣珂处，西湖路上，接武筑堤沙。
南昌奇观，最东湖、好景重重叠叠。
谁瞰湖光新佳阁，横挹翠峰嶻辥。
十里芙蓉，海神捧出，一镜何明彻。
鸢鱼飞跃，活机触处泼泼。
容斋巨笔如椽，迎来一记，赢得芳名独。
猛忆泛莲前日事，诗社杯盘频设。
倚看斜阳，檐头燕子，如把兴亡说。
谁迎谁送，一川无限风月。
自笑斟醽醁。
作皤然一老，逍遥东湖湖曲。
好事爆然来子舍，报道生孙新浴。
算天也、从人所欲。
万事足虽缘有子，见孙时、万事方为足。
诗礼脉，今有续。
吾家本是山阴族。
见生来、风神稍秀，足娱吾目。
吾子吾孙同此月，日月才争五六。
喜听得、欢声满目。
禺鲁聪明天所赋，只无灾无难为多福。
且愿汝，书劝读。
之印可，然后人信以传。
昔刘叉未有显称，及以雪车、冰柱二篇为韩文公所赏，一日之名，遂埒张孟。
予尝得叉遗集，观其余作，多不称是。
而流传至今，未就泯灭者，以韩公所赏题品尔。
今才士满世，所负当不止叉如，然而奖借后进，竟未有如韩公者。
才难，不其然，有亦未易识。
诵山谷之诗，不觉喟然。
因作思古人一曲。
他时傥遇知己，无妨反骚。
不恨穷途，所恨吾生，不见古人。
似道傍郭泰，品题季伟，舟中谢尚，赏识袁宏。
又似元之，与苏和仲，汲引孙丁晁李秦。
今安在，但高风凛凛，坟草青青。
江东无我无卿。
政自要胸中分渭泾。
叹今人荣贵，只修边幅，斯文寂寞，终欠宗盟。
面蹉长江，目迷东野，却笑韩公接后生。
知音者，恨黄金难铸，清泪如倾。
我梦登天，尽把不平，问之化工。
似桂花开日，秋高露冷，梅花开日，岁老霜浓。
如此清标，依然香性，长在凄凉索寞中。
何为者，只纷纷桃李，占断春风。
一时列鼎分封。
岂猿臂将军无寸功。
想世间成败，不关工拙，男儿济否，只系遭逢。
天曰果然，事皆偶尔，凿井得铜奴得翁。
君归去，但力行好事，休问穷通。
春为谁来，谁遣之归，挽之不还。
纵小桃秾李，大都寂寞，紫薇红药，未到阑珊。
毕竟须归，何妨小驻，容我一尊烟雨间。
春无语，只游丝舞蝶，懒上杯盘。
故园。
风物班班。
奈声利羁留身未闲。
望归鸿影尽，白云万里，啼鹃声切，落日千山。
春却笑人，年来何事，要得一归如许难。
君知否，百八盘世路，尽在长安。
太岁茫茫，犹有归时，我胡不归。
为桂枝关约，十年阙下，梅花梦想，半夜天涯。
婪尾三杯，胶牙一标，节物依然心事非。
长安市，只喧喧箫鼓，催老男儿。
篝灯自理征衣。
正历乱愁肠千万丝。
想椒盘寂寞，空传旧颂，桃符冷落，谁撰新诗。
世事干忙，人生寡遂，何限春风抛路歧。
身安处，且开眉一笑，何以家为。
为问杜鹃，抵死催归，汝胡不归。
似辽东白鹤，尚寻华表，海中玄鸟，犹记乌衣。
吴蜀非遥，羽毛自好，合趁东风飞向西。
何为者，却身羁荒树，血洒芳枝。
兴亡常事休悲。
算人世荣华都几时。
看锦江好在，卧龙已矣，玉山无恙，跃马何之。
不解自宽，徒然相劝，我辈行藏君岂知。
闽山路，待封侯事了，归去非迟。
诗不穷人，人道得诗，胜如得官。
有山川草木，纵横纸上，虫鱼鸟兽，飞动毫端。
水到渠成，风来帆速，廿四中书考不难。
惟诗也，是乾坤清气，造物须慳。
金张许史浑闲。
未必有功名久后看。
算南朝将相，到今几姓，西湖名胜，只说孤山。
象笏堆床，蝉冠满座，无此新诗传世间。
杜陵老，向年时也自，井冻衣寒。
落日都门，买得扁舟，乘兴而东。
正苕川半夜，月寒似水，苹洲一路，秋老多风。
携妓溪山，寻春岁月，往事黄粱昨梦中。
高楼上，问何人怀古，湖海元龙。
诸君解后相逢。
更休问奚奴金错空。
向琐窗看镜，鬓无霜白，玉舠挥酒，脸有潮红。
莼美鲈肥，橙香蟹壮，风味不如归兴浓。
明朝去，有西门一水，直与天通。
草满姑苏，问讯夫差，今安在哉。
望虎丘苍莽，愁随月上，蠡湖浩渺，兴逐潮来。
自古男儿，可人心事，惆怅要离招不回。
离之后，似舞阳几个，成甚人才。
西风斜照徘徊。
比旧日江南尤可哀。
叹茫茫马腹，黄尘如许，纷纷牛背，青眼难开。
应物香销，乐天句杳，无限风情成死灰。
都休问，向客边解后，只好拈杯。
日薄风狞，万里空江，隐隐有声。
旋千旗万棹，一时东指，青山断处，白浪成层。
渐近渐高，可惊可喜，欻作雪峰楼外横。
教人讶，是蛟斗龙争。
属镂忠恨腾腾。
要句践城台都荡平。
奈岸身不动，潮头自落，又如飞剑，斫倒鼍城。
若到夜深，更和月看，组练分明十万兵。
尤奇特，有稼轩一曲，真野狐精。
把酒西湖，花月三年，不见家山。
想荆州座上，消磨岁月，唐风集里，收卷波澜。
鹤邑朝帆、鲈乡夕棹，来往孤蒲何处间，应思我，似骑驴杜甫，长在长安。
相逢依旧开颜。
听玉屑霏霏当暑寒。
笑髯生如许，尚夸年少，心忙未了，浪说身闲。
尘梦无凭，菟裘堪老，付子声名吾欲还。
斜阳外，把平生心事，同倚阑干。
过了梅花，纵有春风，不如早还。
正燕泥日暖，草绵别路，莺朝烟淡，柳拂征鞍。
黎岭天高，建溪雷吼，归好不知行路难。
龟山下，渐青梅初熟，卢橘犹酸。
名场老我闲关。
分岁晚诛茅湖上山。
叹龙舒君去，尚留破砚，鱼轩人老，长把连环。
镜影霜侵，衣痕尘暗，赢得狂名传世间。
君归日，见家林旧作，为报平安。
斗酒津亭，方送月芗，夫君又行。
正夕阳枯木，低回征路，寒烟衰草，迤逦离情。
京洛风尘，吴兴山水，等是东西南北人。
思君处，只梅花解后，心目开明。
江湖夜雨青灯。
曾说尽百年闲废兴。
叹屠龙事业，依然汗漫，歌鱼岁月，政尔峥嵘。
但使豫州，堪容玄德，何必区区依景升。
需时耳，算不应长是，竖子成名。
塞外江山，如此萧条，可堪别离。
纵虹桥烟浪，要君怀古，凤城风雨，奈我相思。
玉茧挥诗，金鲸泻酒，件件清狂分付谁。
长安市，有几多心事，岁老相期。
春风渐到梅枝。
算我辈荣枯应似之。
莫提携剑铗，悲歌一曲，摩挲髀肉，清泪双垂。
话到辛酸，居然慷慨，跃马岁年心自知。
君行矣，有广平东阁，堪著男儿。
未省吾生，石室云林，金门玉堂。
但吕公来说，风神清怪，甘公来说，寿禄高强。
果若人言，自应年少，曳紫鸣珂游帝乡。
何为者，更风尘牢落，岐路回皇。
替人缝嫁衣裳。
奈未遇良媒空自伤。
岂平生犹欠，阴功活蚁，从前未卜，吉地眠羊。
岁晏何如，时来便做，但恐鬓毛容易霜。
今休问，且揆予初度，满引金觞。
五彩云中，群玉峰头，是吾故乡。
为瑶池侍宴，偶违酒令，玉皇降敕，谪作诗狂。
桧柏风姿，山林气象，未到中年先老苍。
西湖路，尽留连光景，傲睨冰霜。
东窗。
翦烛焚香。
剩满引梅花进寿觞。
梦群仙相庆，烹炮麟凤，十洲同往，骖翳鸾凰。
约向人间，尽偿吟债，依旧乘风来帝旁。
如今未，且百年管领，橘绿橙黄。
如此男儿，可是疏狂，才大兴浓。
看曹瞒事业，雀台夜月，建封气概，燕子春风。
叱咤生雷，肝肠似石，才到尊前都不同。
人间世，只婵娟一剑，磨尽英雄。
半生书剑无功。
漫赢得闲情如二公。
向紫云歌畔，玉舠最满，红桃笑里，金错长空。
驰陌三年，牛腰几束，半在兰香巾笥中。
君知否，是扬州景物，消得司封。
抚剑悲歌，纵有杜康，可能解忧。
为修名不立，此身易老，古心自许，与世多尤。
平子诗中，庾生赋里，满目江山无限愁。
关情处，是闻鸡半夜，击楫中流。
淡烟衰草连秋。
听鸣鴂声声相应酬。
叹霸才重耳，泥涂在楚，雄心元德，岁月依刘。
梦落莼边，神游菊外，已分他年专一丘。
长安道，且身如王粲，时复登楼。
何如尔。
杜子美平生困踬不偶，而叹老羞卑之言少，爱君忧国之意多，可谓知所愁矣。
若于著衣吃饭，一一未能忘情，此为不知命者。
故用韵以反骚我自无忧，何用攒眉，今忧古忧。
叹风寒楚蜀，百年受病，江分南北，千载归尤。
洛下铜驼，昭陵石马，物不自愁人替愁。
兴亡事，向西风把剑，清泪双流。
边头。
依旧防秋。
问诸将君恩酬未酬。
怅书生浪说，皇王帝霸，功名已属，韩岳张刘。
不许请缨，犹堪草檄，谁肯种瓜归故邱。
江中蜃，识平生许事，吐气成楼。
尽典春衣，换酒津亭，送君此行。
叹清朝有道，何曾逐客，有司议法，忍及书生。
归去来兮，噫其甚矣，见说江涛也不平。
君之友，岂都无义士，剖胆相明。
挑诗行李如冰。
正趁得越山桃李春。
把从前豪举，著些老气，不应造物，到底无情。
雁荡烟霞，凤城风雨，两地相思魂梦清。
重来否，算海波未窄，犹可骑鲸。
南北战争，惟有西湖，长如太平。
看高楼倚郭，云边矗栋，小亭连苑，波上飞甍。
太守风流，游人欢畅，气象迩来都斩新。
秋千外，剩钗骈玉燕，酒列金鲸。
人生。
乐事良辰。
况莺燕声中长是晴。
正风嘶宝马，软红不动，烟分采鹢，澄碧无声。
倚柳分题，藉花传令，满眼繁华无限情。
谁知道，有种梅处士，贫里看春。
懒学冯君，弹铗歌鱼，如今五年。
为西湖西子，费人料理，东林东老，特地留连。
坐注虫鱼，行吟雌霓，竟负逍遥第一篇。
过从少，但赤髭白足，时复谈禅。
倚门白水平田。
看数点青山无尽天。
叹春风心事，已成待兔，夕阳时节，又听啼鹃。
如此凄凉，若为排遣，不是诗边即酒边。
中宵梦，有逋梅吹雪，坡柳摇烟。
云锦亭西，记与诗人，拍浮酒船。
看洛川妃子，锦衾照水，汉皋游女，玉佩摇烟。
秋老芳心，波空艳质，惟见寒霜凋碧圆。
争知道，有西湖五月，长在尊前。
素纨红障相鲜。
更澹静一枝真叶仙。
向风轩摇动，但无香耳，蓼丛掩映，自是天然。
猊背生烟，蜡心吐月，赢得吴娃歌采莲。
陈公子，似日休钟爱，兴满吟边。
登坛焚篆，忽云开晴，作沁园春歌之道骨仙风，自天上来，月潭主人。
把玉清宝印，按行川岳，神霄铁尺，鞭叱雷霆。
雨部收晴，日君腾照，一寸灵章飞杳冥。
幡旗外，觉阴风肃肃，奔走神兵。
登坛沥酒刑牲。
有法馔如山饱万灵。
想乖龙惊起，碧潭无底，妖蟆戮尽，珪月长明。
行比旌阳，功高李靖，玉府丹台登姓名。
平生志，合为霖为雨，大慰苍生。
倚东风、画阑十二，芳阴帘幕低护。
玉屏翠冷梨花瘦，寂寞小楼烟雨。
肠断处。
怅折柳柔情，旧别长亭路。
年华似羽。
任锦瑟声寒，琼箫梦远，羞对彩鸾舞。
文园赋。
重忆河桥眉妩。
啼痕犹溅纨素。
丁香共结相思恨，空托绣罗金缕。
春已暮。
纵燕约莺盟，无计留春住。
伤春倦旅。
趁暗绿稀红，扁舟短棹，载酒送春去。
杜鹃声渐老，过花信、几番风。
爱翠幄笼晴，文梭飏暖，阑槛青红。
新妆步摇未稳，捧心娇、乍入馆娃宫。
消得金壶万朵，护风帘幄重重。
匆匆。
少小忆相逢。
诗鬓已成翁。
且持杯秉烛，天香院落，同赏芳秾。
花应怕春去早，尽迟迟、待取绿阴浓。
拚却花前醉也，梦随蝴蝶西东。
秋千倦倚，正海棠半坼，不耐春寒。
殢雨弄晴，飞梭庭院绣帘闲。
梅妆欲试芳情懒。
翠颦愁入眉弯。
雾蝉香冷，霞绡泪揾，恨袭湘兰。
悄悄池台步晚。
任红薰杏靥，碧沁苔痕。
燕子未来，东风无语又黄昏。
琴心不度春云远。
断肠难托啼鹃。
夜深犹倚，垂杨二十四阑。
汉江露冷，是谁将瑶瑟，弹向云中。
一曲清冷声渐杳，月高人在珠宫。
晕额黄轻，涂腮粉艳，罗带织青葱。
天香吹散，佩环犹自丁东。
回首杜若汀洲，金钿玉镜，何日得相逢。
独立飘飘烟浪远，袜尘羞溅春红。
渺渺予怀，迢迢良夜，三十六陂风。
九疑何处，断云飞度千峰。
渐入融和，金莲放、人在东风楼阁。
天香吹辇路，净无云一点，桂流霜魄。
雪霁梅飘，春柔柳嫩，半卷真珠帘箔。
迢迢鸣鞘过，隘车钿辔玉，暗尘轻掠。
拥琼管吹龙，朱弦弹凤，柳衢花陌。
鳌山侵碧落。
绛绡远，春霭浮鳷鹊。
民共乐、金吾禁静，翠跸声闲，遍青门、尽停鱼钥。
衩袜寒初觉。
方怪失、绣鸳弓窄。
误良夜、瑶台约。
渐彩霞散，双阙星微烟薄。
洞天共谁跨鹤。
玉腕笼寒，翠阑凭晓，莺调新簧。
暗水穿苔，游丝度柳，人静芳昼长。
云南归雁，楼西飞燕，去来惯认炎凉。
王孙远，青青草色，几回望断柔肠。
蔷薇旧约，尊前一笑，等闲孤负年光。
斗草庭空，抛梭架冷，帘外风絮香。
伤春情绪，惜花时候，日斜尚未成妆。
闻嬉笑，谁家女伴，又还采桑。
游丝弄晚，卷帘看处，燕重来时候。
正秋千亭榭，锦窠春透。
梦回褪浴华清，凝温泉、绛绡微皱。
芳阴底，人立东风，露华如昼。
宜酒。
啼香泪薄，醉玉痕深，与春同瘦。
想当年金谷，步帷初绣。
彩云影里徘徊，娇无语、夜寒归后。
莺窗晓，花间重携素手。
先生遗墨有感，借韵以赋千峰翠玉。
送孤云伴我，罗窗清宿。
拂晓凭虚，春碧生寒，衣单瘦倚筇竹。
东风不解吹愁醒，但芳草、溪城南北。
认雾鬟，遥锁修颦，眉妩为谁愁独。
江上轻鸥似识，背昭亭两两，飞破晴渌。
一片苍烟，隔断家山，梦绕石窗萝屋。
相看不厌朝还暮，算几度、赤阑干曲。
待倩诗、收拾归来，写作卧游屏幅。
霁天秋色。
正倚楼待月，谁伴横笛。
涨绿浮空，闲数河星手堪摘。
弥望澄光练净，分付与、玄晖才笔。
烟溆阔，云远波平，归鸟趁风席。
南国。
信音寂。
帐雁渚渡闲，鹭汀沙积。
藓碑露泣。
时拊遗踪暗嗟忆。
人事空随逝水，今古但、双流一碧。
待办取、蓑共笠，小舟泛得。
杜鹃啼老春愁，泪痕吹作胭脂雨。
飞花乱点，东风枝上，红翔翠翥。
丹穴鸣初，碧梧栖未，凄凉山坞。
怅琼姬梦远，玉箫声断，孤鸾影、对谁舞。
林下风光自许。
算何必、玉京瑶圃。
阑干醉倚，游尘香散，芳菲无主。
经院僧眠，月楼钟静，欲飞还驻。
待青松、化尽苍龙头角，共乘云去。
湖光只在阑干外，凭虚远迷三楚。
旧柳犹青，平芜自碧，几度朝昏烟雨。
天涯倦旅。
爱小却游鞭，共挥谈尘。
顿觉尘清，宦情高下等风絮。
芝山苍翠缥缈，黯然仙梦杳，吟思飞去。
故国楼台，斜阳巷陌，回首白云何处。
无心访古。
对双塔栖鸦，半汀归鹭。
立尽荷香，月明人笑语。
霁空虹雨，傍啼螀莎草，宿鹭汀洲。
隔岸人家砧杵急，微寒先到帘钩。
步幄尘高，征衫酒润，谁暖玉香篝。
风灯微暗，夜长频换更筹。
应是雁柱调筝，鸳梭织锦，付与两眉愁。
不似尊前今夜月，几度同上南楼。
红叶无情，黄花有恨，孤负十分秋。
归心如醉，梦魂飞趁东流。
残蝉乍歇。
又乱叶打窗，蛩韵凄切。
寂寞天香院宇，露凉时节。
乘鸾扇底婆娑影，幻清虚、广寒宫阙。
小山秋重，千岩夜悄，举尊邀月。
甚赋得、仙标道骨。
倩谁捣玄霜，犹未成屑。
回首蓝桥路迥，梦魂飞越。
雕阑翠甃金英满，洒西风、非雨非雪。
惜花心性，输他少年，等闲攀折。
爱吟休问瘦，为诗句、几凭阑。
有可画亭台，宜春帐箔，如寄身闲。
胸中四时胜景，小蓬莱、幻出五云间。
一掬苹香暗沼，半梢松影虚坛。
相看。
倦羽久知还。
回首鹭盟寒。
记步屟寻云，呼灯听雨，越岭吴峦。
幽情未应共懒，把周郎旧曲谱新翻。
帘外垂杨自舞，为君时按弓弯。
六鳌初驾，缥缈蓬阆，移来洲岛。
还又是、梅飘冰泮，一夜青阳回海表。
渐媚景、傍元宵时候，花底余寒料峭。
更喜报、三边晏静，人乐清平宇宙。
画鼓簇队行春早。
拥烟花、粉黛缭绕。
开洞府、桃源路窈。
戟外东风吹岸柳。
正翠霭、映星桥月榭，十里红莲绽了。
庆万家、珠帘半卷，绰约歌裙舞袖。
重锦绣幄围香，阖凤管鸾丝环奏。
望非烟非雾，春在壶天易晓。
早隐隐、半空星斗。
看取收灯后。
趁凤书、吹入黄扉，立马金门玉漏。
上苑寒收，西塍雨歇，东风是处花柳。
步锦笼纱，依旧五陵台沼。
绣帘珠箔金翠袅，琐窗雕槛青红斗。
频回首。
茶灶酒垆，春时几番携手。
知否。
人渐老。
嗟眼为花狂，肩为诗瘦。
唤醒乡心，无奈数声啼鸟。
秉烛清游嫌夜短，采香新意输年少。
归来好。
皈趁故园池阁，绿阴芳草。
雁宇苍寒，蛩疏翠冷，又是凄凉时候。
小揭珠帘，夜润唾花罗皱。
饶晓鹭、独立衰荷，逆归燕、尚栖残柳。
想黄花，羞涩东篱，断无新句到重九。
孤檠清梦易觉，肠断唐宫旧曲，声迷官漏。
滴入愁心，秋似玉楼人瘦。
烟槛外、催落梧桐，带西风、乱捎鸳甃。
记画檐，灯影沈沈，共裁春夜韭。
上苑乌啼，中洲鹭起，疏钟才度云窈。
篆冷香篝，灯微尘幌，残梦犹吟芳草。
搔首卷帘看，认何处、六桥烟柳。
翠桡才舣西泠，趁取过湖人少。
掠水风花缭绕。
还暗忆年时，旗亭歌酒。
隐约春声，钿车宝勒，次第凤城开了。
惟有踏青心，纵早起、不嫌寒峭。
画阑闲立，东风旧红谁扫。
千顷玻璃，远送目斜阳，渐下林阗。
题叶人归，采菱舟散，望中水天一色。
碾空桂魄。
玉绳低转云无迹。
有素鸥，闲伴夜深，呼棹过环碧。
相思万里，顿隔婵媛，几回琼台，同驻鸾翼。
对西风、凭谁问取，人间那得有今夕。
应笑广寒宫殿窄。
露冷烟淡，还看数点残星，两行新雁，倚楼横笛。
数峰蘸碧，记载酒甘园，柳塘花坞。
最堪避暑。
爱莲香送晚，翠娇红妩。
欸乃菱歌乍起，兰桡竞举。
日斜处。
望孤鹜断霞，初下芳杜。
遥想山寺古。
看倒影金轮，逆光朱户。
暝烟带树。
有投林鹭宿，凭楼僧语。
可惜流年，付与朝钟暮鼓。
漫凝伫。
步长桥、月明归去。
春波浮渌，小隐桃溪路。
烟雨正林塘，翠不碍、锦鳞来去。
芹香藻腻，偏爱鲤花肥，檐影下，柳阴中，逐浪吹萍絮。
宫沟泉滑，怕有题红句。
钩饵已忘机，都付与、人间儿女。
濠梁兴在，鸥鹭笑人痴。
三湘梦，五湖心，云水苍茫处。
赤阑桥畔斜阳外，临江暮山凝紫。
戏鼓才停，渔榔乍歇，一片芙蓉秋水。
余霞散绮。
正银钥停关，画般催舣。
鱼板敲残，数声初入万松里。
坡翁诗梦未老，翠微楼上月，曾共谁倚。
御苍烟花，宫斜露草，几度西风弹指。
黄昏尽也，有眠月闲僧，醉香游子。
鹫岭啼猿，唤人吟思起。
六波烟黛浮空远，南陌嘤嘤，乔木初迁，纱窗无眠，画阑凭晓。
看并宿暗黄深，织雾金梭小。
那人携酒听时，料把春来，诗梦惊觉。
飞绕。
翠接断桥云，绿漾新堤草。
数声娇啭，婉娩如愁，调簧弄歌尖巧。
随燕啅软尘低，蝶妥游丝袅。
最怜舞絮飞花，唤却风东老。
髻鬟对耸，万松扶玉上青冥。
西风共倚，烟南水北，石荒苔老，三十六梯平。
爱翠尖如削，天外亭亭。
高寒梦惊。
是何夕堕双星。
无限苍崖紫岫，谁拊棱层。
薜萝深处，算少年、游屐几番登。
河汉近、疑在蓬瀛。
右十景，先辈寄之歌咏者多矣。
霅川周公谨以所作木兰花示予，约同赋，因成，时景定癸亥岁也。
雨余芳草碧萧萧。
暗春潮。
荡双桡。
紫凤青鸾，旧梦带文箫。
绰约佩环风不定，云欲堕，六铢香，天外飘。
相思为谁兰恨销。
渺湘魂、无处招。
素纨犹在，真真意、还倩谁描。
舞镜空圆，羞对月明宵。
镜里心心心里月，君去矣，旧东风，新画桥。
何处是秋风。
月明霜露中。
算凄凉、未到梧桐。
曾向垂虹桥上看，有几树、水边枫。
客路怕相逢。
酒浓愁更浓。
数归期、犹是初冬。
欲寄相思无好句，聊折赠、雁来红。
东风吹恨上眉弯。
燕初还。
杏花残。
帘里春深，帘外雨声寒。
拾翠芳期孤负却，空脉脉，倚阑干。
流苏香重玉连环。
绕屏山。
宝筝闲。
泪薄鲛绡，零露湿红兰。
瘦却舞腰浑可事，银蹀躞，半阑珊。
一曲清歌酒一钟。
舞裙摇曳石榴红。
宝筝弦矗冰蚕缕，珠箔香飘水麝风。
娇娅奼，笑迎逢。
合欢罗带两心同。
彩云不觉归来晚，月转觚棱夜气中。
压鬓钗横翠凤头。
玉柔春腻粉香流。
红酣醉靥花含笑，碧翦颦眉柳弄愁。
偏婀娜，太温柔。
水情云意两绸缪。
佯羞不顾双飞蝶，独背秋千傍画楼。
玉辔青骢去不归。
锦中频织断肠诗。
窗凭绣日莺声婉，帘卷香云雁影回。
金缕扇，碧罗衣。
蝶魂飞度画阑西。
花开花落春多少，独有层楼双燕知。
曾约双琼品凤箫。
玉台光映玉娇娆。
银花烛冷飞罗暗，宝层香融曲篆销。
帘影乱，漏声迢。
佩云清入楚天遥。
题红未托相思约，明月空归第五桥。
钏阁桃腮香玉溜。
困倚银床倦绣。
双燕归来后。
相思叶底寻红豆。
碧唾春衫还在否。
重理弓弯舞袖。
锦藉芙蓉皱。
翠腰羞对垂杨瘦。
风萧萧。
雨骚骚。
风雨萧骚梧叶飘。
潇湘江畔楼。
云迢迢。
水遥遥。
云水迢遥天尽头。
相思心上秋。
待春来，春又到，花底自徘徊。
春浅花迟，携酒为春催。
可堪碧小红微，黄轻紫艳，东风外、妆点池台。
且衔杯。
无奈年少心情，看花能几回。
春自年年，花自为春开。
是他春为花愁，花因春瘦，花残后、人未归来。
缃桃红浅柳褪黄。
燕初来、宫漏渐长。
任日转、花梢也，倚兰屏、犹未试妆。
秦鸾旧曲无心理，忆年时、相傍采桑。
听绿树、娇莺啭，一声声、都是断肠。
素质盈盈瘦，娇姿淡淡妆。
曲勾阑畔倚秋娘。
一撮风流都在、晚西凉。
彩线串层玉，金篝络细香。
半钩新月浸牙床。
犹记东华年少、那门相。
银鸳金凤画暗销。
晓帘栊、新翠渐交。
算多少、相思恨，被东风、吹上柳梢。
罗窗夜夜梨花瘦，奈月明、香梦易消。
便拟倩、题红叶，趁落花、流过谢桥。
春欲去。
无计得留春住。
纵著天涯浑柳絮。
春归还有路。
恨煞多情杜宇。
愁煞无情风雨。
春自悠悠人自苦。
莺花谁是主。
杏花枝上莺声嫩。
凤屏倦倚人初困。
金兽莫添香。
香浓情转伤。
云沈归雁杳。
绿涨江南草。
独倚夕阳楼。
双帆何处舟。
凉亭背倚斜阳树。
过几阵、菰蒲雨。
自棹轻舟穿柳去。
绿裙红袂，与花相似，撑入花深处。
妾家住在鸳鸯浦。
妾貌如花被花妒。
折得花归娇厮觑。
花心多怨，妾心多恨，胜似莲心苦。
多情无语敛黛眉。
寄相思、偏仗柳枝。
待折向、尊前唱，奈东风、吹做絮飞。
归来醉抱琵琶睡，正酒醒、香尽漏移。
无赖是、梨花梦，被月明、偏照帐儿。
懒傍青鸾镜，慵簪翠凤翘。
玉屏春重宝香销。
因甚不忄欠梳洗、怕登楼。
载酒垂杨浦，停桡杜若洲。
伤春情绪寄箜篌。
流水残阳芳草、伴人愁。
东风开到坼桐花。
游蜂初报衙。
兽环微掩是谁家。
琐窗金绣纱。
环佩小，领巾斜。
绿云双髻鸦。
佯羞无限托琵琶。
笑拈萱草芽。
凤城春浅。
寒压花梢颤。
有约不来梁上燕。
十二绣帘空卷。
去年共倚秋千。
今年独倚阑干。
误了海棠时候，不成直待花残。
春又晚。
枝上绿深红浅。
燕语呢喃明似翦。
采香人渐远。
草色池塘碧软。
丝竹谁家坊院。
拂拂和风初著扇。
蜂情愁不展。
杨柳烟深五凤楼。
绣帘风飏玉梭球。
夜寒谁伴锦香篝。
残月有情圆晓梦，落花无语诉春愁。
宝笙偷按小梁州。
谁向瑶台品凤箫。
碧虚浮动桂花秋。
风从帘幕吹香远，人在阑干等月高。
金粟地，蕊珠楼。
佩云襟雾玉逍遥。
仙娥已有玄霜约，便好骑鲸上九霄。
风不定。
吹漾一帘波影。
归燕无期春正永。
海棠眠未醒。
筝雁别来谁整。
好梦不堪重省。
闲看鸳鸯交素颈。
凭阑襟袖冷。
欲晴又雨雨还晴。
时节又清明。
红杏墙头燕语，碧桃枝上莺声。
轻衫短帽，扁舟小棹，几度旗亭。
斗草踏青天气，买花载酒心情。
岸柳黄深绿渐饶。
林塘初雨过，涨蒲萄。
秋千亭榭彩旗交。
莺声里，春在杏花梢。
慵整翠云翘。
眉尖愁两点，倩谁描。
斜阳芳草暗魂销。
东风远，犹凭赤阑桥。
玄霜绛雪。
散作秋林缬。
昨夜西风吹过，最好是、睡时节。
香绝。
高处折。
中秋还有月。
此际人间天上，是两个、广寒阙。
明月可中庭。
萧萧络纬声。
画阑秋，千树吹香。
玉宇无尘凉似水。
销不尽、许多清。
欲醉醉还醒。
欲吟吟未成。
拈金英、三嗅微馨。
应有乘莺天上女，随风露、下青冥。
藓迹苔痕。
香浮砚席，影蘸吟尊。
雪正商量，同云淡淡，微月昏昏。
孤山往事谁论。
但招得、逋仙断魂。
客里相逢。
数枝驿路，千树江村。
沁月凝霜。
精神好处，曾悟花光。
带雪煎茶，和冰酿酒，聊润枯肠。
看花小立疏廓。
道是雪、如何恁香。
几度巡檐，一枝清瘦，疑在蓬窗。
菊谢东篱。
问梅开未，先问南枝。
两蕊三花，松边傍石，竹外临溪。
尊前暗忆年时。
算笛里、关情是伊。
何逊风流，林逋标致，一二联诗。
片片花飞。
同前疏树，雪后残枝。
划地多情，带将明月，来伴书帏。
岁寒心事谁知。
向篱落、微斜半欹。
添得闲愁，酒将阑处，吟未成时。
簇簇红云冷欲凝。
东风特地唤花醒。
数枝夜色当银烛，一段春娇入画屏。
如有恨，似多情。
柳边莺语十分明。
柳边莺语如何说，莫笑梅花太瘦生。
休去采芙蓉。
秋江烟水空。
带斜阳、一片征鸿。
欲顿闲愁无顿处，都著在两眉峰。
心事寄题红。
画桥流水东。
断肠人、无奈秋浓。
回首层楼归去懒，早新月、挂梧桐。
双溪墅。
重见种玉锄云，采花研露。
遥知绿野芳浓，锦堂燕子，迎门共舞。
近前语。
还问去年山馆，旧经行处。
西风鸿水边上，惊千里苑，梅英乍吐。
几度月昏霜晓，望驰天北，驿传湘渚。
冷艳暗香春寒，划地清苦。
看看翠幄，青子江头路。
才收尽、蛮烟瘴雨，初回轻暑。
便忆南园趣。
唤人况有，多情杜宇。
此计非迟暮。
都付与、和羹功成归去。
海榴院落，长逢重午。
桐花寒食近，青门紫陌，不禁绿杨烟。
正长眉仙客，来向人间，听鹤语溪泉。
清和天气，为栽培、种玉心田。
莺昼长，一尊芳酒，容与看芝山。
庭闲。
东风榆荚，夜雨苔痕，满地欲流钱。
爱墙阴、成蹊桃李，春自无言。
殷勤晓鹊凭檐喜，丹凤下、红药阶前。
兰砌晓，香飘舞袖斓斒。
两台帘对卷，燕芹香、风花近清明。
望春弥柳际，流红水布，暖谷天晴。
谁信闲襟似水，时忆语溪耕。
襟抱番江阔，云远波平。
静昼轻挥玉尘，见春扉草绿，暮冶烟青。
问清华姓字，几度录虬屏。
看西湖、一汀鸳鹭，正晓风、残月两三星。
早归来，赴花鱼宴，宫树闻莺。
风流三径远，此君淡薄，谁与伴清足。
岁寒人自得，傍石锄云，闲里种苍玉。
琅玕翠立，爱细雨、疏烟初沐。
春昼长，秋声不断，洗红尘凡俗。
高独。
虚心共许，淡节相期，几人闲棋局。
堪爱处，月明琴院，雪晴书屋。
心盟更许青松结，笑四时、梅矾兰菊。
庭砌晓，东风旋添新绿。
谷雨收寒，茶烟飏晓，又是牡丹时候。
浮龟碧水，听鹤丹山，采屋幔亭依旧。
和气缥缈人间，满谷红云，德星呈秀。
向东风种就，一亭兰茁，玉香初茂。
遥想曲度娇莺，舞低轻燕，二十四帘芳昼。
清溪九曲，上已风光，觞咏似山阴否。
翠阁凝清，正宜沦茗银罂，熨香金斗。
看双莺飞下，长生殿里，赐蔷薇酒。
正槐龙欲老，影动朱门，薰风帘卷。
竹外人清，听秋声将转。
梦草池塘，种兰庭砌，爽气生葵扇。
香染黄扉，律调翠简，赏音清宴。
因念南阳，碧幢烟静，纶玉宣频，辔丝催遣。
带锡犀虹，宠下甘泉殿。
笑指蓬莱，画舸东去，向五云葱栖。
骑竹欢迎，贺家湖上，绿香红茜。
帘垂鸱尾阁，桂花风、天香满黄扉。
向郁罗霄汉，朝回金阙，心运璇玑。
一点元台初度，八表共清辉。
紫塞烟尘静，捷羽东飞。
此际钱塘江上，爱月仍夜色，潮正秋期。
想波仙冰妹，同日宴瑶池。
报龙楼，玉音宣劝，赐紫金、杯泛日中葵。
庆千秋，醉长生酒，歌太平诗。
楚天碧。
秋晚尘清禁陌。
朝鸡静，班退晓墀，回马金门漏犹滴。
千官佩如织。
来作黄扉寿客。
黑头相，玉虹紫貂，亲奉春慈拜南极。
丛萱燕堂北。
正霭护犀帷，香泛鲛额。
瑶池女伴驻鸾翼。
拥歌袖笼翠，舞荐铺锦，屏开家庆怎画得。
想人在仙宅。
今夕。
是何夕。
正月满槐厅，凉透木熏席。
黄花满地弄寒色。
喜蛩雨初霁，雁风又息。
龙楼宣劝，万岁里、宴太液。
江南春信早，问谁是、百花魁。
过揽桂褰蓉，纫兰采菊，独许寒梅。
阳和渐回涧底，向水西、先放一枝开。
潇洒织琼瘦玉，化工月翦云裁。
诗催。
付与雪襟怀。
消得暗香来。
算知心惟有，青松瘦竹，白石苍苔。
年年上林胜赏，捻清芳、蘸入紫金杯。
须信和羹未晚，岁寒聊自徘徊。
过重阳、晚香犹耐，江城风露初峭。
梅花已索巡檐笑，春入数枝红小。
寒恁早。
正帘卷苍云，和气生芝草。
金虬篆袅。
喜人乐丰年，波澄瀚海，星斗焕牙纛。
家山近，游宴十洲三岛。
石桥诗思频绕。
朱颜白发神仙样，谁信玉关人老。
春渐好。
望阊阖天低，咫尺瞻黄道。
祥云缥缈。
看柳色沙堤，莺声禁辇，鸣佩凤池晓。
帘卷苍云，爱初翔凤尾，忽驾虬枝。
青青岁寒自保，越样清奇。
参天溜雨，带疏苔、密藓芳蕤。
天赋与，凌霜傲雪，癯然山泽风姿。
他年栋梁共许，记雪山巫峡，曾赋新诗。
庭前可人翠幄，葱茜烟霏。
高标劲节，有青松、绿竹心知。
来试倚，摩挲黛色，一尊相祝齐眉。
春满芝田，正鹤飞空霭，龟引清涟。
祥云满谷缥缈，非雾非烟。
莺花燕柳，占年年、三月长安。
天气好，新声暖响，东风十二雕阑。
葱茜兽炉香袅，映金貂玉佩，绿鬓朱颜。
何妨买花载酒，日日湖边。
烟光万顷，凭清闲、才是神仙。
芳昼永，珠帘静卷，悠然相对南山。
西清人住水云乡。
心静日偏长。
闲中自乐壶天趣，笑红尘、谁是羲皇。
垒嶂双溪争似，西湖雨色晴光。
碧龟巢处藕花香。
波影浸书床。
庭前一种红兰树，薰风又、吹长瑶芳。
竹外椿前舞采，柳边槐底鸣榼。
朝回花底晓星明。
瑞烟凝。
暖风轻。
修禊湔裙，时节又闻莺。
绰约岸桃堤柳近，波万顷，碧琉璃，镜样平。
仙翁佩襟秋水清。
渺莲舟，浮翠瀛。
御楼香近，东风里、吹下青冥。
鲛缬围红，春在牡丹屏。
日正迟迟人正酒，画帘外，一声声，卖放生。
门外湖光清似玉，雨桐烟柳扶疏。
爱闲吾亦爱吾庐。
炉香心在在，杯酒乐如如。
有子专城才四十，诸孙颗颗明珠。
传家衣钵只诗书。
一坡存菊意，千岁学松癯。
光风怀抱玉精神。
不染世间尘。
香暖衣篝，歌题采扇，清似晋时人。
柳边小驻朝天马，一笑领佳宾。
帘卷湖山，花围尊俎，同醉碧桃春。
四壁图书静不哗。
里湖深处隐人家。
斑衣自斗百家彩，乌帽亲裁一幅纱。
新酿酒，旋烹茶。
半溪霜月正梅花。
前庭手种红兰树，看到春风第二芽。
月树风枝。
孤山两字诗。
来到十洲三岛，香得更、十分奇。
阳和迟自迟。
冰霜欺怎欺。
且伴岁寒人醉，有移种、玉堂时。
长安路。
还是燕乳莺娇，度帘迁树。
层楼十二阑干，绣帘半卷，相思处处。
漫凭伫。
因念彩云初到，琐窗琼户。
梨花犹怯春寒，翠羞粉怨，尊前解语。
空有章台烟柳，瘦纤仍似，宫腰飞舞。
憔悴暗觉文园，双鬓非故。
闲拈断叶，重托段勤句。
频回首、河桥素约，津亭归步。
恨逐芳尘去。
眩醉眼尽，游丝乱绪。
肠结愁千缕。
深院静，东风落红如雨。
画屏梦绕，一篝香絮。
阑干休去倚，长亭外、烟草带愁归。
正晓阴帘幕，绮罗清润，西风环佩，金玉参差。
深院悄，乱蝉嘶夏木，双燕别春泥。
满地残花，蝶圆凉梦，半亭落叶，蛩感秋悲。
兰屏余香在，销魂处、憔悴瘦不胜衣。
谁念凤楼当日，星约云期。
怅倦理鸾筝，朱弦空暗，强临鸳镜，锦带闲垂，别后两峰眉恨，千里心知。
残梦绕林塘。
诗添瘦、瘦不似东阳。
正流水荡红，暗通幽径，嫩篁翻翠，斜映回墙。
对握宝筝低度曲，销蜡靓新簧。
莺懒昼长，燕闲人倦，乍亲花簟，慵引壶觞。
帘栊深深地，歌尘静、芳草自碧空厢。
十二画桥，一堤烟树成行。
向杜鹃声里，绿杨庭院，共寻红豆，同结丁香。
春已无多，只愁风雨相妨。
涵空斜照，掠水轻岚，满天红叶。
雁泊平芜，凫依乱荻声唼唼。
寂寞金井梧桐，渐辘轳伊轧。
明月纱窗，夜寒孤枕应怯。
吟老西风，笑衰髯、顿疏如镊。
锦笺勤重，频剔兰灯自阅。
多谢征衫初寄，尚宝香熏箧。
愁忆家山，梦魂飞度千垒。
听彻南楼鼓。
寒宵迥、玉壶冰漏迟度。
重温锦幄，低护青毡，曲通朱户。
巡檐细嚼寒梅，叹寂寞、孤山伴侣。
更信有、铁石心肠，广平几度曾赋。
寒深试拥羊裘，松醪自酌，谁伴吟苦。
摩挲醉眼，阑干笑拍，白鸥惊去。
梁园胜赏重约，渐玉树、琼花处处。
怕柳条、未觉春风，青青在否。
古堤直。
隔水轻阴飏碧。
东风路，还是舞烟眠露，年年自春色。
红尘遍京国。
留滞高阳醉客。
斜阳外，千缕翠条，仿佛流莺度金尺。
长亭半陈迹。
记曾系征鞍，频护歌席。
匆匆江上又寒食。
回首处应念，旧曾攀折，依然离恨遍四驿。
倦游尚南北。
恻恻。
怨怀积。
渐楚榭寒收，隋苑春寂。
眉颦不尽相思极。
想人在何处，倚楼横笛。
闲情似絮，更那听，夜雨滴。
禁烛飞烟，东风插柳，万家千户。
梨花院落，数点弄晴纤雨。
傍秋千、红云半湿，画帘燕子商春语。
数十年南北，西湖倦客，曲江行旅。
日暮。
花深处。
对修竹弹棋，戏评格五。
携尊共约，诗酒云朋月侣。
念旧游、九陌香尘，倡条冶叶还在否。
踏青归，醉宿兰舟，枕藉黄金俎。
柳初妍，花渐好。
可恨行期到。
落梅香尽，淡月朦胧影微照。
风帘银烛暗，露幕金花小。
纵离歌缓唱，残角又霜晓。
琐窗前，秦吉了。
促上长安道。
扬鞭西去，几点稀星尚云表。
去程疑是梦，宿酒昏情抱。
凤楼空，琼箫声渐杳。
凤钗横，鸾带绕。
独步鸳鸯沼。
阑干斜倚，自打精神对花笑。
贴衣琼佩冷，衫袜金莲小。
卷香茵缥缈，舞袖称纤妙。
梦初成，欢未了。
明日青门道。
离云别雨，脉脉舞情画堂晓。
柳边骄马去，翠阁空凝眺。
渐春风、绿愁江上草。
昏昏瞑色，乱叶拥云扉。
渚兰风润，庭桂露凉，香动秋帏。
独向闲亭步月，阑干瘦倚，此情惟有天知。
纵如其。
黄花时节归来，因循已误心期。
欲写相思寄与，愁拂鸾笺，粉泪盈盈先满纸。
正寂寞，楼南雁过稀。
晚凉倦浴，素妆薄试铅华靓。
凝定。
似一朵芙蓉泛清镜。
轻纨笑自捻，扑蝶鸳鸯径。
娇懒。
金凤享单、记欹翠蝉影。
冰肌玉骨，衫体红绡莹。
还暗省。
记青青、双鬓旧潘令。
梦想鸾筝，后堂深静。
何日西风，碧梧金井。
客愁都在斜阳外，凭阑桂香吹晚。
乱叶蝉哀，寒汀鹭泊，离绪并刀难翦。
牙屏半掩。
渐尘扑冰纨，浪收云簟。
露入征衣，满襟秋思付诗卷。
还思前度问酒，凤楼人共倚，归兴无限。
雁影亭皋，蛩声院落，双阙明河光转。
田园梦远。
叹篱菊初黄，涧莼堪荐。
拄笏西风，四山烟翠敛。
杜宇声声频唤，春渐去。
暗碧柳色依依，湖上迷青雾。
残香净洗红兰，昨夜朱铅雨。
金泥帐底，双虬自沈乳。
天际，渐迤逦片帆南浦。
一笑蔷薇，别后酒杯慵举。
江上琵琶，莫遣东风误鹦鹉。
泪拥通宵蜡炬。
脸霞香销粉薄，泪偷泫。
叆叆金兽，沈水微薰，入帘绿树春阴，糁径红英风卷。
芳草怨碧，王孙渐远。
锦屏梦回，恍觉云雨散。
玉瑟无心理，懒醉琼花宴。
宝钗翠滑，一缕青丝为君翦。
别情谁更排遣。
晓莺啼醒春愁，粉香独步千红地。
庭闲散缟，林空翦雪，鸥惊鹤避。
妒月魂凄，行云梦冷，温柔乡闭。
渐黄昏院落，清明时候，东风里、无情泪。
织翠玲珑叶底。
倚阑人、玉龙休吹。
残妆微洗，芳心微露，昭阳睡起。
恨结连环，舞停双佩，水晶如意。
倩蜂媒、聘取琼花，细与向、尊前比。
自清明过了，渐柳底、莺梭慵掷。
万红御风，飘飘如附翼。
锦绣陈迹。
障地香尘暗，乱蜂似雨，漫冶游南国。
兰襟缥缈辞湘泽。
马迹郊原，燕泥巷陌。
伤春为花深惜。
叹芳菲薄幸，容易疏隔。
庭闲人寂。
空余芳草碧。
梦里惊春去，如瞬息。
长安市上狂客。
为桃源解佩，醉浓欢极。
无心整、雾襟烟帻。
惊回处，断雨残云倦倚，画阑干侧。
相思恨、暗度流夕。
更杜鹃、院落黄昏近，谁禁受得。
蕙风飏暖，渐草色分吴，柳阴迷楚。
寸心似缕。
看窥帘燕妥，妒花蝶舞。
翦翦愁红，万点轻飘泪雨。
怕春去。
问杜宇唤春，归去何处。
后期重细许。
倩落絮飞烟，障春归路。
长亭别俎。
对歌尘舞地，暗伤蛮素。
算得相思，比著伤春又若。
正凭伫。
听斜阳、断桥箫鼓。
秋江际天阔，风雨凄其。
云阴未放晴晖。
归鸦乱叶更萧索，砧声几处寒衣。
沙头酒初熟，尽篱边朱槿，竹外青旗。
潮期尚晚，怕轻离、故故迟迟。
何似醉中先别，容易为分襟，独抱琴归。
回首征帆缥缈，津亭寂寞，衰草烟迷。
虹收霁色，渐落霞孤鹜飞齐。
更何时，重与论文渭北，翦烛窗西。
槐影连阴，竹光搏露，小荷新绿浮圆。
簟纹如浪，绡帐碧笼烟。
回合溪桥一曲，初雨过、流水溅溅。
阑干外，沙鸥野鸟，飞过钓鱼船。
浮生，同幻境，眼空四海，迹寄三椽。
但随天、休问我后谁前。
要识渊明琴趣，真真意、都在无弦。
薰风里，纶巾羽扇，一枕北窗眠。
报南枝、东风试暖，萧萧甚情味。
乱琼雕缀。
幻姑射精神，玉蕊佳丽。
寿阳宴罢妆台倚。
眉颦羞鹊喜。
念误却、何郎归去，清香空翠被。
溪松径竹素知心，青青岁寒友，甘同憔悴。
渐画角，严城上、雁霜惊坠。
烟江暮、佩环未解，愁不到、独醒人梦里。
但恨绕、六桥明月，孤山云畔水。
油幕收尘，素纨招月，一枕苹香微度。
枕玉牙床，浣冰金斛，薰风夜凉窗户。
渐睡醒、明河暗，芭蕉几声雨。
对谁语。
念徽容已成憔悴，心期误。
归计欲成又阻。
寂寞燕楼空，想弓弯、眉黛慵妩。
泪墨愁笺，纵回文、难写情素。
便山遥水邈，几度梦魂飞去。
青青江上草，片帆浪暖，初泊渡头沙。
翠筇便瘦倚，问酒垂杨，影里那人家。
东风未许，漫媚妩、轻试铅华。
飘佩环、玉波秋莹，双髻绿堆鸦。
空嗟。
赤阑桥畔，暗约琴心，傍秋千影下。
夜渐分、西窗愁对，烟月笼纱。
离情暗逐春潮去，南浦恨、风苇烟葭。
肠断处，门前一树桃花。
流莺唤梦，芳草带愁，东风料峭寒色。
又见杏浆饧饧粥，家家禁烟食。
江湖几年倦客。
曾惯识、凄凉岑寂。
苦吟瘦，萧索诗肠，空愧郊籍。
春事正溪山，柳雾花尘，深映翠萝壁。
更谢多情双燕，归来旧庭宅。
情丝乱游巷陌。
怅容易、万红陈迹。
酒旗直，绿水桥边，犹记曾识。
东风跃马长安道。
一树樱桃花谢了。
别来千里梦频归，醉里五更愁不到。
江南两岸无名草。
雨遍莓苔生嫩葆。
玉楼人远绿腰闲，帘幕深沈双燕老。
粉销香减红兰泪。
总是文君初别意。
春风织就闷情怀，夜月砌成愁况未。
迢迢归梦频东里。
堪恨洛阳花渐已。
斜阳日日自相思，三十六陂芳草地。
万花丛底曾抬目。
淡雅梳妆娇已足。
夜来鹦鹉梦中人，春去琵琶江上曲。
双鸾碧重钗头玉。
裙曳湘罗浮浅绿。
东风一醉买蛾眉，为拚明珠三万斛。
西园斗结秋千了。
日漾游丝烟外袅。
小桥杨柳色初浓，别院海棠花正好。
粉墙低度莺声巧。
薄薄轻衫宜短帽。
便拚日日醉芳菲，未必春风留玉貌。
柳丝挽得秋光住。
肠断驿亭离别处。
斜阳一片水边楼，红叶满天江上路。
来鸿去雁知何数。
欲问归期朝复暮。
晚风亭院倚阑干，两岸芦花飞雪絮。
南枝春意正小。
篱菊都荒了。
帐底孤灯，夜来还独照。
沙洲烟翠渺渺。
谢塞鸿、频带书到。
笑捻梅花，今年开较早。
玉壶尘静。
蟾光透、一帘疏影。
偏爱水月楼台近。
画阑独倚，风度寒香阵。
犹记曲江烟水恨。
叹凄凉谁问。
夜深沙觜霜痕印。
嚼花拚醉，枝上春无尽。
长江浩渺山明秀。
宛转西风惊客袖。
相逢才系柳边舟，相别又倾花下酒。
怪得新来诗骨瘦。
都在秋娘相识后。
一天明月照相思，芦汀洲霜满首。
晚酌宜城酒暖。
玉软嫩红潮面。
醉中窈窕度娇眼。
不识愁深恨浅。
绣窗一缕香绒线。
系双燕。
海棠满地夕阳远。
明月笙歌别院。
银城远枕清江曲。
汀洲老尽蒹葭绿。
君上木兰舟。
妾愁双凤楼。
角声何处发。
月浸溪桥雪。
独自倚阑看。
风飘襟袖寒。
岁寒时节千林表，独耐风霜。
妒粉欺黄。
淡淡衣裳薄薄妆。
西湖十二阑干曲，倚遍寒香。
白鹭横塘。
一片孤山几夕阳。
体态玉精神，惺尫言语。
一点灵犀动人处。
绣香罗帕，为待别时亲付。
要人长记得，相思苦。
彩鸾独跨，蓝桥归路。
憔悴东风自蛮素。
桃叶杨花，又向空江欲度，任洛阳城里，春无数。
闲倚琐窗工绣。
春困两眉频皱。
独自下香街，攀折画桥烟柳。
晴昼。
晴昼。
偏称玉楼歌酒。
鬓云斜插映山红。
春重淡香融。
自携纨扇出帘栊。
意欲扑飞虫。
蔷薇架下偏宜酒，纤纤手、自引金钟。
倦歌佯醉倚东风。
愁在落花中。
日转花梢春已昼。
双蛾曲理遥山秀。
百草偏输羞不斗。
随人后。
无情自折金丝柳。
秋水盈盈娇欲溜。
六么倦舞弓弯袖。
偷摘青梅推病酒。
徘徊久。
一双燕子归时候。
自别春风情意恻。
秦筝不理香尘积。
去跃青骢游上国。
归未得。
何如莫向尊前识。
薄幸高阳花酒客。
迷云恋雨青楼侧。
金屋空间双凤席。
离怀适。
银台烛泪成行滴。
慵拂妆台懒画眉。
此情惟有落有花知。
流水悠悠春脉脉，闲倚绣屏，犹自立多时。
有约莫教莺解语，多愁却妒燕于飞。
一笑蔷薇孤旧约，载酒寻欢，因甚懒支持。
谢了梨花寒食后。
翦翦轻寒，晓色侵书牖。
寂寞幽齐惟酌酒。
柔条恨结东风手。
浅黛娇黄春色透。
薄雾轻烟，远映苏堤秀。
目断章台愁举首。
故人应似青青旧。
寂寞长亭人别后。
一把垂丝，乱拂闲轩牖。
三月春光浓似酒。
传杯莫放纤纤手。
金缕依依红日透。
舞彻东风，不减蛮腰秀。
扑鬓杨花如白首。
少年张绪心如旧。
落尽樱桃春去后。
舞絮飞绵，扑簌穿帘牖。
惜别情怀愁对酒。
翠条折赠劳亲手。
绣幕深沈寒尚透。
雨雨晴晴，妆点西湖秀。
怅望章台愁转首。
画阑十二东风旧。
楼上钟残人渐定。
庭户沈沈，月落梧桐井。
闷倚琐窗灯炯炯。
兽香闲伴银屏冷。
淅沥西风吹雁影。
一曲胡笳，别后谁堪听。
誓海盟山虚话柄。
恁书问著无言应。
别来书渐少，家远梦徒归。
念去燕来鸿，愁随秋到，旧盟新约，心与天知。
楚江上、木落林稀。
西风尚隔心期。
水阔草离离。
更皓月照影自伤悲。
兰屏香暖，松醪味滑，湖蟹荐香橙。
雁字秋高，凤台人远，明月自吹笙。
轻寒翦翦生襟袖，银漏渐催更。
暗忆年时，桂风庭院，笑并玉肩行。
画楼深映小屏山。
帘幕护轻寒。
比翼香囊，合欢罗帕，都做薄情看。
如今已误梨花约，何处滞归鞍。
待约青鸾，彩云同去，飞梦到长安。
彩鸾去，适怨清和，锦瑟谁共理。
奈春光渐老，万金难买，偷钱空费。
岸草烟无际。
落花满地芳尘委。
翠袖里，红粉溅溅，东风吹泪。
任鸳帏底。
宝香寒、金兽慵熏绣被、依依离别意味。
琼钗暗画心期。
倩啼鹃、为催行李。
黯销魂，但梦逐巫山，情牵渭水。
待得归来后，灯前深诉憔悴。
寸心谁托。
望潇湘暮碧，水遥云邈。
自绣带、同翦合欢，奈鸳枕梦单，凤帏寒薄。
淡月梨花，别后伴、情怀萧索。
念伤春渐懒，病酒未忄欠，两愁无药。
魂销翠兰紫若。
任钗沈鬓影，香沁眉角。
怅画阁、尘满妆台，但玉佩依然，宝筝闲却。
旧约无恁，误共赏、西园桃萼。
正天涯、数声杜宇，断肠院落。
满院荼蘼开尽，杜鹃啼梦醒。
记晓月、绿水桥边，东风又、折柳旗亭。
蒙茸轻烟草色，疏帘净、乱织罗带青。
对一尊、别酒初斟，征衫上、点滴香泪盈。
几度恨沈断云，飞鸾何处，连环尚结双琼。
一曲琵琶，湓江上、惯曾听。
依依翠屏香冷，听夜雨、动离情。
春深小楼，无心对锦瑟、空涕零。
金屋春深，似灼灼娉婷，真真娇艳。
洗净铅华，依旧曲眉丰脸。
犹记舞歇凉州，渐缥缈、碧云缭乱。
自玉环、宝镜偷换。
别后甚时重见。
鸾帏凤席鸳鸯荐。
但空余、蕙芳兰蒨。
天涯柳色青青恨，不入东风眼。
惆账二十四桥，任落絮、飞花乱点。
奈翠屏、一枕云雨梦，谁惊散。
又眉峰碧聚，记得邮亭，人别中宵。
翦烛西窗下，听林梢叶堕，雾漠烟潇。
彩鸾梦逐云去，环佩入扶摇。
但镜裂鸳奁，钗分燕股，粉腻香销。
迢迢。
旧游处，向柳下维舟。
花底扬镳。
更忆西风里，采芙蓉江上，双桨频招。
怨红一叶应到，明月赤阑桥。
渐泪浥琼腮，胭脂淡薄羞嫩桃。
鳌峰溯碧，贝阙缘云，桂魄寒光射。
凤檐鸳瓦。
星河际、缥缈绣帘高下。
笙箫奏雅。
爱雪柳、蛾儿笑把。
琼佩摇、珠翠盈盈，迤逦飘兰麝。
陆地金莲照夜。
富绮罗妆艳，春态容冶。
笼纱鞍帕。
香尘过、禁陌宝车骄马。
游人静也。
东风里、万红初谢。
沈醉归、残角霜天，渐落梅声罢。
倦听蛩砧，初抛纨扇，隔浦乱钟催晚。
湘蒲簟冷，楚竹帘稀，窗下乍闻裁翦。
倦柳梳烟，枯莲蘸水，芙蓉翠深红浅。
对半床灯，虚堂凄寂，近书思遍。
夜漏永、玉宇尘收，银河光灿。
梦断楚天空远。
婆娑月树，缥缈仙香，身在广寒宫殿。
无奈离愁乱织，藉酒销磨，倩花排遣。
渐江空霜晓，黄芦漠漠，一声来雁。
翠约苹香，绿搏槐荫，隔水晚蝉声断。
壶冰避暖，钏玉欹凉，倦暑懒拈歌扇。
云浪缥缈鱼鳞，新月开弦，落星沈箭。
恨经年闲阔，柔笺空寄，梦随天远。
憔悴损、臂薄烟绡，腰宽霞缕，锦瑟暗尘侵染。
韩香犹在，秦镜空圆，薄幸旧盟俱变。
虚蠹春华，为谁容改芳徽，魂飞娇倩。
凭危楼望断，江外青山乱点。
岸柳飘残黄叶，尚学纤腰舞。
谢他终日，亭前伴羁旅。
舞奈历历寒蝉，为谁唤老西风，伴人吟苦。
闷无绪。
记得芙蓉江上，萧娘旧相遇。
如今憔悴，黄花惯风雨。
把酒东望家山，醉来一枕闲窗，梦随秋去。
虹雨乍收，楚天霁、乱飞秋鹜。
渐草色衰残，墙外土花暗绿。
故山鹤怨，流水自、菊篱茅屋。
日暮诗吟就，淡墨闲题修竹。
更忆飘蓬，霜绨风葛，几度凉燠。
叹归去来兮，何日甬东一曲。
黄芦满望，白云在目。
但月明长夜，伴人清独。
授衣时节，犹未定寒燠。
长空雨收云霁，湛碧秋容沐。
还是鲈肥蟹美，橡栗村村熟。
不堪追逐。
龙山梦远，惆怅田园自黄菊。
醉中还念倦旅，触景伤心目。
羞破帽、把茱萸，更忆尊前玉。
愁立梧桐影下，月转回廓曲。
归期将卜，西风吹雁，懒寄斜封但相嘱。
飞絮迷芳意，落梅销暗香。
皓鹤唳空碧，白鸥避寒塘。
妨它踏青斗草，便放晓日东窗。
先自懒弄晨妆。
谁奈靓笙簧。
望帘寻酒市，看钓认渔乡。
控持紫燕，芹泥未上雕梁。
想梁园谢馆，群花较晚，但陪玉树频举觞。
三万六千顷，玉壶天地寒。
庚岭封的白乐，淇园折琅玕。
漠漠梨花烂漫，纷纷柳絮飞残。
直疑潢潦惊翻，斜风溯狂澜。
对此频胜赏，一醉饱清欢。
呼童翦韭，和冰先荐春盘。
怕东风吹散，留尊待月，倚阑莫惜今夜看。
离歌泣断云，别舞愁飞雪。
凤皇台上望，琼箫绝。
钗分玉燕，寸雨回肠折。
碧空归雁阔。
犹有疏梅，岁寒独伴高节。
鲛绡罗帕，泪洒胭脂血。
悠悠江上水，天连接。
朱楼遍倚，万里空情切。
此恨凭谁说。
天若有情，料天须有区别。
寒轻菊未残，春小梅初破。
兽炉闲拨尽，松明火。
青毡锦幄，四壁新妆里。
重暖香篝，绣被拥银屏，彩鸾空伴云卧。
相思何处，梦入蓝桥左。
归期还细数，愁眉锁。
薄情孤雁，不向楼西过。
故人应怪我。
怪我无书，有书还倩谁呵。
闲倚江楼，凉生半臂，天高过雁来小。
紫芡波寒，青芜烟淡，南浦云帆缥缈。
潮带离愁，去冉冉、夕阳空照。
寂寞东篱，白衣人远，渐黄花老。
见说西湖鸥鹭少。
孤山路、醉魂飞绕。
荻蟹初肥，莼鲈更美，尽酒怀诗抱。
待南枝、春信早。
巡檐对梅花索笑。
月落乌啼，渐霜天、钟残梦晓。
长亭路。
望渭北、漠漠春天树。
殷勤别酒重斟，明日相思何处。
晴丝飏暖，芳草外、斜阳自南浦。
望孤帆、影接天涯，一江潮带愁去。
回首杜若汀洲，叹泛梗飘萍，乍散还聚。
满径残红春归后，犹自有、杨花乱舞。
怅金徽、梁尘暗锁，算谁是、知音堪共语。
尽天涯、梦断东风、彩云鸾凤无侣。
暮烟半敛。
云护淡月，斜照楼馆。
春夜偏短。
一床耿耿，孤灯晃帏幔。
玉壶漏满。
天外渐觉，归雁声远。
离思凄婉。
重怀执手，东风翠苹岸。
料想凤楼人，倦绣回文停彩线。
憔悴泪积，香销娇粉面。
叹暗老年光，隙驹流箭。
梦中空见。
漫惹起相思，芳意迷乱。
锦笺重向纱窗展。
孤鹜披霞，归鞍卸日，晚香菊自寒城。
虚馆灯闲，征衫尘浣，夜深何处砧声。
乱蛩催怨，月明里、依稀数星。
云山迢递，犹误归期，方寸遍萦。
秋风燕送鸿迎。
最怜堤柳，白露先零。
倦倚楼高，恨随天远，桂风和梦俱清。
故人千里，记翦烛、西窗赋成。
相如憔悴，宋玉凄凉，酒恨花情。
目断江横，相思字、难凭雁足。
从别后、倦歌慵绣，悄无拘束。
烟柳翠迷星眼恨，露桃红沁霞腮肉。
傍琐窗、终日对文枰，翻新局。
频暗把，归期卜。
芳草恨，阑干曲。
谢多情海燕，伴愁华屋。
明月自圆双蝶梦，彩云空伴孤鸾宿。
任画帘、不卷玉钩闲，扬花扑。
尘拥妆台，翠闲歌扇，金井碧梧风陨。
听豆虫声小，伴寂寞、冷逼莓墙苍润。
料凄凉宋玉，悲秋恨、此际怎忍。
莲塘风露，渐入粉艳，红衣落尽。
勾引。
记舞歇弓弯，几度柳围花阵。
酒薄愁浓，霞腮泪渍，月眉香晕。
空对秦镜尚缺，暗结回肠寸。
念纤腰柔弱，都为相如瘦损。
形胜地。
西陵往事重记。
溶溶王气满东南，英雄闲起。
凤游何处古台空，长江缥缈舞际。
石头城上试倚。
吴襟楚带如系。
乌衣巷陌几斜阳，燕闲旧垒。
后庭玉树委歌尘，凄凉遗恨流水。
买花问酒锦绣市。
醉新亭、芳草千里。
梦醒觉非今世。
对三山、半落青天，数点白鹭，飞来西风里。
吾爱吾庐，甬水东南半村郭。
试倚楼极目，千山拱翠，舟横沙觜，江迷城脚。
水满萍风作。
阑干外、夕阳半落。
荒烟瞑、几点昏鸦，野色青芜自空廓。
浩叹飘蓬，春光几度，依依柳边泊。
念水行云宿，栖迟羁旅，鸥盟鹭伴，归来重约。
满室凝尘淡，无心处、宦情最薄。
何时遂、钓笠耕蓑，静观天地乐。
故庐元负郭。
爱树色参差，湖光渺漠。
楼危万山落。
俯阑干十二，享单檐飞角。
花娇柳弱。
映轻黄、浅黛依约。
与沙鸥、共结新盟，伴我醉眠醒酌。
萧散云根石上，沦茗松泉，注书芸阁。
莺窥燕幕。
檐外竹、圃中药。
念耕烟钓雪，已成活计，一任风波自恶。
但无心、万事由天，梦中更乐。
暮烟愁，鸦归古树，雁过空堞。
南浦牙樯渐发。
阳关歌尽半阕。
便恨入回肠千万结。
长亭柳、寸寸攀折。
望日下长安近，莫遣鳞鸿成闲绝。
凄切。
去帆浪远江阔。
怅顿解连环，西窗下、对烛频哽咽。
叹百岁光阴，几度离别。
翠销粉竭。
信乍圆易散，彩云明月。
浙水吴山重重叠。
流苏帐、阳台梦歇。
暗尘锁、孤鸾秦镜缺。
羞人问、怕说相思，正满院杨花，落尽东风雪。
泛梗飘萍，入山登陆，迢递雾迥烟赊。
漠漠蒹葭，依依杨柳，天涯总是愁遮。
叹寂寞尘埃满眼，梦逐孤云缥缈，春潮带雨，鸥迎远溆，雁别平沙。
寒食梨花素约，肠断处，对景暗伤嗟。
晚钟烟寺，晨鸡月店，征褐萧疏，破帽欹斜。
忆几度、微吟马上，长啸舟中，惯踏新丰巷陌，旧酒犹香，憔悴东风自岁华。
重忆少年，樱桃渐熟，松粉初黄，短楫欢呼，日日江南，烟村八九人家。
归雁转西楼。
薄幸音书日日收。
旧恨却凭红叶去，飕堪。
春水多情日夜流。
杨柳曲江头。
烟里青青恨不休。
九十韶光风雨半，回眸。
一片花飞一片愁。
烟漠漠，湖外绿杨堤。
满地落花春雨后，一帘飞絮夕阳西。
梁燕落香泥。
流水恨，和泪入桃蹊。
鹦鹉洲边鹦鹉恨，杜鹃枝上杜鹃啼。
归思越凄凄。
一枕华胥梦不成。
碧筒香润玉醪倾。
日长花影过池亭。
雪藕臂寒鹦较怯，采菱歌发鹭频惊。
白苹洲上雨初晴。
约臂金圆隐绛缯。
枕痕斜印曲花藤。
玉肌娇软莹如冰。
护日帘栊迷晓梦，舞风琼佩弄秋声。
倦妆鸾鉴不忄欠凭。
双倚妆楼宝髻垂。
佩环依约下瑶池。
鬓边斜插碧蝉儿。
不嫁东风苏小恨，未圆明月柳娘悲。
舞休愁叠缕金衣。
斗鸭阑干燕子飞。
一堤春水漾晴晖。
女郎何处踏青归。
生色鞋儿销凤稳，碧罗衫子唾花微。
后期应待牡丹时。
六幅蒲帆晓渡平。
一江星斗渐西倾。
离家才是两三程。
浦外野花如唤客，树头春鸟自呼名。
五云深处锦官城。
柳底征鞍花底车。
两行香泪湿红襦。
别来莺燕已春余。
梳洗楼台愁独倚，笙歌庭院醉谁扶。
卷帘闲看玉储胥。
十二珠帘绣带垂。
柳烟迷暗楚江涯。
自携玉笛凭丹梯。
写恨鸾笺凝粉泪，踏青鸳袜溅金泥。
落红深处乱莺啼。
睡起朦腾小篆香。
素纨轻度玉肌凉。
竹深荷净少炎光。
雨过乱蝉嘶古柳，日斜双鹭立闲塘。
更将心事自商量。
眉叶颦愁，泪痕红透兰襟润。
雁声将近。
须带平安信。
独倚江楼，落叶风成阵。
情怀闷。
蝶随蜂趁。
满地黄花恨。
别后长亭，翠芜寂寞分襟地。
雁书空寄。
归梦频东里。
一曲秋风，写尽渊明意。
凝情际。
雨襟烟袂。
都是黄花泪。
分袂情怀，快风一箭轻帆举。
暮烟云浦。
芳草斜阳路。
输与闲鸥，朝暮潮来去。
空凝伫。
小桥樊素。
金屋春深处。
莺语愁春，海棠风里胭脂雨。
酒杯慵举。
闲扑亭前絮。
漠漠斜阳，截断愁来路。
凭阑伫。
满怀离苦。
分付楼南鼓。
愁奈眉峰成敛。
几回皱、落花钿点。
镜里芳容自羞见。
又黄昏，听南楼，度更箭。
月引桐阴转。
珠帘动、影摇花乱。
雁过西风楚天远。
待归来，把愁眉，印郎面。
窄索楼儿傍水。
渐秋到、渔村橘里。
薄幸江南倦游子。
恣轻狂，蛮高阳，歌酒市。
独自帘儿底。
香罗带、翠闲金坠。
为恼情怀怕拈起。
对西风，揾啼红，印窗纸。
绿云凤髻不忄欠盘。
情味胜思酸。
晓色露桃烟杏，空照脸霞丹。
花渐老，径苔闲。
锦斓斑。
怨红一叶，流水东风，好去人间。
嫩寒侵帐弄微霜。
客泪不成行。
料得黄花憔悴，何日赋归装。
楼独倚，漏声长。
暗情伤。
凄凉况味，一半悲秋，一半思乡。
淡淡双蛾疏秀。
为谁频皱。
落花何处不春愁，料不是、因花瘦。
锦字香笺封久。
鳞鸿稀有。
舞腰销减不禁愁，怕一似、章台柳。
欲寄相思情苦。
倩流红去。
满怀写不尽离愁，都化作、无情雨。
渺渺暮云春树。
淡烟横素。
夕阳西下杜鹃啼，怨截断、春归处。
垂杨影下黄金屋。
东风渐、粉香熟。
恨当年、有约马参莺速。
误一枕、红云宿。
带眼宽移腰似束。
怪何事、褪红销绿。
北面立秋千，羞人问、连环玉。
江湖十载疏狂迹。
红尘里、倦游客。
驻雕鞍、问柳东风陌。
花底帽、低欹侧。
斗酒百篇呼太白。
傲人世、醉中一息。
何日归赋来，水之南、云之北。
依依一树多情柳。
都未识行人手。
对青青、共结同心就。
更共饮、旗亭酒。
褥上芙蓉铺软绣。
香不散、彩云春透。
今岁又相逢，是燕子、归来后。
夕阳楼上都凭遍。
柳下风吹面。
强搴罗袖倚重门。
懒傍玉台鸾镜、暗尘昏。
离情脉脉如飞絮。
此恨凭谁语。
一天明月一并云。
云外月明应照、凤楼人。
疏林远带寒山小。
月落霜天晓。
棹歌初发浦烟中。
自叹疏狂踪迹、似萍蓬。
江边衰柳迷津堠。
归兴浓于酒。
断烟流水自寒塘。
十里蒹葭鸥鹭、两三双。
彩云别后房栊悄。
愁立西风晓。
倚阑无语对黄花。
惆怅玉郎应在、楚江涯。
钿筝空贮芳尘满。
寂寞朱弦断。
夜来一点帐前灯。
频吐银花双烬、照罗屏。
金闺平贴被青青。
宝街球路绫。
晓风吹枕泪成冰。
梅梢霜露零。
金鸭暖、宝熏腾。
晴窗枯冻蝇。
梦魂空趁断云行，江山千里程。
青青杨柳拂堤沙。
溪头沽酒家。
吟成醉笔走龙蛇。
春风双鬓华。
歌楚女，舞吴娃。
轻烟笼翠霞。
倦春娇困宝钗斜。
绿垂云髻鸦。
百媚春风面。
凤箫催、绿么舞遍。
玉鸾钗、半溜乌云乱。
悄疑是、梦中见。
曲叹弓弯袖敛。
绣芙蓉、香尘未断。
买一笑、千金拚。
共醉倚、画屏暖。
鬓蝉似羽。
轻纨低映娇妩。
凭阑看花，仰蜂粘絮。
春未许。
宝筝闲玉柱。
东风暮。
武陵溪上路。
娉婷婀娜，刘郎依约曾遇。
鸳俦凤侣。
重记相逢处。
云隔阳台雨。
花解语。
旧梦还记否。
芳草渡。
渐迤逦分飞，鸳俦凤侣。
洒一枝香泪，梨花寂寞春雨。
惜别情思苦。
匆匆深盟诉。
翠浪远，六幅蒲帆，缥缈东去。
还顾。
夕阳冉冉，恨逐潮回南浦路。
漫空念、归来燕子，双栖旧庭户。
市桥细柳，尚不减、少年张绪。
渐瘦损，懒照秦鸾对舞。
金谷园林锦绣香。
踏青挑菜又相将。
凤台人远，离思入三湘。
花著雨添红粉重，柳随风曳碧丝长。
薄情鸾燕，春去怎商量。
山城如斗大，君肯为、两年留。
问读易堂前，翛然松竹，留得君不。
天边乍传消息，趁春风、归侍翠云裘。
留取去思无限，江蓠香满汀洲。
不妨无蟹有监州。
臭味喜相投。
怪底事朝来，骊歌催唱，唤起离愁。
羡君戏衫脱却，一身轻、无事也无忧。
昨夜梦随杖履，道林岳麓同游。
平分敏手。
更觉山城小。
聊岸帻，时舒啸。
当年湓浦月，偏照香山老。
头未白，而今半百才逾九。
共说东园好。
问春余多少。
红药晚，金沙早。
花须风日耐，人看功名久。
催洗盏，对花一笑为君寿。
鸠杖庞眉鹤发仙。
诗中有史笔如椽。
爱莲自是平生趣，吟到梅花晚更坚。
珍九鼎，食万钱。
谁如有子彩衣鲜。
蜀陈旧事君须记，贵盛还当具庆年。
病枕逢惊晓鼓。
那堪送客江头路。
莫唱骊驹催客去。
风又雨。
花飞一片愁千缕。
折柳凄然无胜语。
加餐更把篝衣护。
泥滑篮舆须稳度。
云飞处。
亲闱安问应旁午。
云拥油幢碧。
眷蓬莱、宿缘一纪，竟须公出。
上界清高仙地位，耿耿为民还切。
此自是、平生愿力。
雨后新飙凉如濯，喜湖山、千里皆生色。
便乘此，问阊阖。
殷勤好与摩铜狄。
炯精神、依然未老，鹤标龟息。
造物生贤非无意，偏近中元时节。
试记取、平园莱国。
况有盘洲当家样，酉年秋、拾级升枢极。
继盛事，看今日。
七荚新春，问底事、以人为日。
记贞观、郑公恰至，名因人得。
况是今朝生上相，老天著意尤端的。
便唤为、人日岂徒哉，公人杰。
宇宙要，公扶植。
善类要，公收拾。
愿我公千岁，长陪丹极。
山立扬休人正健，耐寒彩胜篸华发。
看年年、天际不曾阴，真奇特。
人间六月。
好是王母瑶池，吹下冰雪。
一片清凉，仙界蕊宫珠阙。
金猊水沈未冷，看瑶阶、九开蓂荚。
尚记得，那年时手种，蟠桃千叶。
庭下阿儿痴绝。
争戏舞、绿袍环玦。
笑捧金卮，满砌兰芽初茁。
七十古来稀有，且高歌、万事休说。
天未老，尚看他、儿辈事业。
燕子芹干，龙孙箨老，绿阴深锁林塘。
午风庭院，人试薄罗裳。
数尽落红飞絮，摘青梅、煮酒初尝。
重门静，一帘疏雨，消尽水沈香。
把当年团扇，恩情犹在，未是相忘。
笑衰公鬓发，早已苍苍。
说与乘鸾彩女，看世间、多少炎凉。
都休怨，百年一梦，且共醉霞觞。
夜月楼台，夕阳庭院。
都将前事思量遍。
当初识面待寻常，争知识后情如线。
只怕梅梢，参横斗转。
催人归去天涯远。
断肠当在别离时，未曾说著肠先断。
记年时、人人何处，长亭曾共尊酒。
酒兰归去行人远，折不尽长亭柳。
渐白首。
待把酒送君，恰又清明后。
青条似旧。
问江北江南，离愁如我，还更有人否。
留不住，强把蔬盘氵龠韭。
行舟又报潮候。
风急岸花飞尽也，一曲啼红满袖。
春波皱。
青草外，人间此恨年年有。
留连握手。
叹人世相逢，百年欢笑，能得几回又。
把人间、古今勋业，一时都付杯酒。
青山行遍人华发，老尽门前青柳。
试回首。
记晓雨征衫，又过年时后。
相逢故旧。
浪说南楼北，亭花纵好、能似少年否。
还自笑，应是山林厌韭。
忘却儿童迎候。
兴来谩学长沙舞，要舞更无长袖。
眉休皱。
欢笑外，风涛世上时时有。
共君握手。
且尽日尊前，相拌一醉，醉后明朝又。
留春不住。
又早是清明，杨花飞絮。
杜宇声声，黄昏庭院，那更半帘风雨。
劝春且休归去。
芳草天涯无路。
悄无语。
倚阑干立尽，落红无数。
谁诉。
长门事，记得当年，曾趁梨园舞。
霓羽香消，梁州声歇，昨梦转头今古。
金屋玉楼何在，尚有花钿尘土。
君不顾。
怕伤心，休上危楼高处。
春色三分，怎禁得、几番风力。
又早见、亭台绿水，柳摇金色。
满眼春愁无著处，知心惟有幽禽识。
望青山、目断夕阳边，孤云隔。
琴酒我，成三一。
湖外舫，山头屐。
且莫教春去，乱红堆积。
记得年时陪宴赏，重门深处桃花碧。
待修书、欲寄楚天遥，无行客。
伤离别。
江南雁断音书绝。
音书绝。
两行珠泪，寸肠千结。
伤心长记中秋节。
今年还似前年月。
前年月。
那知今夜，月圆人缺。
犹记春风庭院，柳阴深锁帘帷。
东君去后雨丝丝。
空认紫骝嘶处。
梦断箫台无据，十年往事休追。
忽然拈起旧来书。
依旧长亭双泪。
吹断笙箫春梦寒。
倚楼思往事，泪偷弹。
别时容易见时难。
相看处，惟有玉连环。
人在万重山。
近来应不似，旧时颜。
重门深院柳阴间。
曾携手，休去倚危阑。
光岳储精，宇宙呈祥，钟英俊材。
想春秋夹谷，前生夫子，婆娑南赡，见在如来。
龙角标辰，蟾胎焴丙，好是生朝华宴开。
笙歌里，看儿童拜舞，春满行台。
重重好事相催。
便对把黄封酌寿罍。
更愿公殿上，早纡衮绣，愿公堂下，长戏衣莱。
昨夜瑶池，亲逢阿母，欲寄蟠桃桃始栽。
三千岁，待开花结子，岁岁衔杯。
倚窗闲嗅梅花，霜风入袖寒初透。
吾年如此，年年十月，见梅如旧。
白发青衫，苍头玄鹤，花前尊酒。
问梅花与我，是谁瘦绝，正风雨、年时候。
不怕参横月落，怕人生、芳盟难又。
高楼何处，寒英吹落，玉龙休奏。
前日花魁，后来羹鼎，总归岩岫。
但逋仙流落，诗香留与，孤山同寿。
三分春色，更消得风雨，几番零落。
年少不来春老去，空负省薇阶药。
燕子飞忙，杜鹃啼杀，总为谁悲乐。
临春结绮，旧家何处楼阁。
一任年去年来，怅歌阑舞断，尘生帘幕。
千古雷塘浑一梦，人世到头俱错。
百岁心期，一春光景，付与闲杯酌。
青蛇犹在，莫教雷雨飞却。
问春何去，乱随风飞堕，杨花篱落。
罗袜香囊无觅处，谁有返魂灵药。
细柳重门，碧桃深巷，回首曾行乐。
玉龙吟断，夜深人在江阁。
因念璧月琼枝，对玉人何处，绣帘珠幕。
一半青铜尘满匣，空抚鸾刀金错。
薇露烟销，莲膏花凝，不寐还孤酌。
一春心事，总将愁里消却。
老去无心，看尽青山，山前暮云。
问重来海燕，乌衣安在，乍归辽鹤，华表空存。
世路悠悠，风尘渺渺，白发相催乌兔频。
浮生事，算天涯海角，谁是闲人。
几番甲子庚申。
看青草年年秋又春。
笑武陵源上，桃花未实，昆仑山下，瑶树长新。
霓羽飘零，蛾眉萧飒，欲觅神仙隔两尘。
草堂在，但休教山鬼，夜半移文。
把心期、半生孤负。
玉堂元在何处。
朱弦弹绝无人听，空操离鸾烈女。
遇不遇。
休更问、悠悠世事都如许。
人生草露。
看百岁勋名，青铜宾影，抚剑泪如雨。
知谁语。
落落江空岁暮。
人间一梦今古。
雷塘十里斜阳外，野草寒鸦无数。
身世寓。
聊尔耳、江山有恨谁堪付。
冰心更芳。
都说与梅花，参横月落，一醉且归去。
天涯何处，望苍江渺渺。
纵算解飞人不到。
笑双丸乌兔，两宾霜蓬，聊尔耳，那是人间三岛。
黄粱初梦觉，起看孤云，还自长歌自长啸。
不记桃源何地，橘渚何年，生涯事、惟有炉烟茶灶。
问先生谁友，有白石青松，共成三老。
东君别后。
见说道花枝，也成消瘦。
夜雨帘栊，柳边庭院，烦恼有谁撋就。
犹记旧看承处，梅子枝头如豆。
最苦是，向重门人静，月明时候。
知否。
人不见，纵有音书，争似重携手。
旧日沈腰，如今潘鬓，怎奈许多僝僽。
极目万山深处，肠断不堪回首。
情寸寸，到如今，只在长亭烟柳。
尚书当年，蓬矢桑弧，初度佳期。
是词林老虎，文场威凤，人中祥瑞，天下英奇。
太守买臣五十岁，中书坡老五十一岁，五十二年回首非。
人间事，且开眉一笑，醉倒金卮。
阿婆还忆年时。
也曾趁鸿胪拜玉墀。
念青衬荷叶，嫁衣尚在，青铜菱影，破镜犹遗。
半席寒毡，一官俯首，造物还应戏小儿。
问天道，看是他谁戏我，我戏他谁。
倚阑干立尽，看东风、吹度柳绵飞。
怕杜鹃啼杀，江南雁杳，游子何之。
梦断扬州芍药，落尽簇红丝。
歌吹今何在，一曲沾衣。
往事不堪重省，记柳边深巷，花外幽墀。
把菱花独照，脂粉总慵施，怅春归、留春未住，奈春归、不管玉颜衰。
伤心事，都将分付，榆砌苔矶。
更静钟初定。
卷珠帘、人人独立，怨怀难忍。
欲拨金猊添沈水，病力厌厌不任。
任蝶粉、蜂黄消尽。
亭北海棠还开否，纵金钗、犹在成长恨。
花似我，瘦应甚。
凄凉无寐闲衾枕。
看夜深、紫垣华盖，低摇杠柄。
重拂罗裳蹙金线，尘满双鸳花胜。
孤负我、花期春令。
不怕镜中羞华发，怕镜中、舞断孤鸾影。
天尽处，悠悠兴。
青衫白发，独倚江楼小。
待欲题诗压崔颢。
慨凤台今在否，白鹭沙洲，芳草外、剩得闲身江表。
醉来疑梦里，梦入梅花，歌彻青衣听清窈。
起看飞鸿没尽，白鸟玄驹，谁能数、曹瞒袁绍。
待明年、七十问何如，笑只是今朝，浣花堂老。
问春先开未，江南野水，得春初小。
独殿群芳，却道花前开早。
长苦冰霜压尽，更说甚、风标清窈。
些子好。
孤香冷艳，有谁知道。
年年吹落还开，听画角楼头，送他昏晓。
何处玉堂，满地苍苔不扫。
谁是肝肠铁石，与共说、岁寒怀抱。
花未老。
无奈酒阑情好。
飞仙欲下，水殿严妆早。
娇涩怕春知，跨白虬、天门未晓。
霓裳零乱，肌骨自清妍，梅檐月，柳桥风，世上红尘杳。
重门深闭，忘却山阴道。
呼酒嚼琼花，任醉来、玉山倾倒。
无言相对，这岁暮心期，茅舍外，玉堂前，处处风流好。
春工未觉，何处琼英早。
夜半翦银河，到人间、楼台初晓。
霏霏脉脉，不是不多情，金帐暖，玉堂深，却怪音尘杳。
天公谪下，暂落红尘道。
颜色自还怜，怕轻狂、随风颠倒。
冰心谁诉，但吹入梅花，明月地，白云阶，相照天寒好。
蓬蓬窣窣，睡梦惊回早。
谁为散天花，遍人间、夜深分晓。
虚空幻出，富贵照乾坤，琼万顷，玉千株，莫道壶天杳。
平明三尺，拣江南道。
只怕不坚牢，被天工、小儿翻倒。
凝冰泮水，世态总无恁，明日事，昨朝人，谁丑还谁好。
细柳连营绿荫重。
暖风旗影飏蛇龙。
画闲吟思入千峰。
紫绶金牌人绿发，绣荐丝辔马青骢。
会将三箭取侯封。
金紫山前山万重。
山高云密下苍龙。
春来好雨遍三峰。
芳草郊原眠茧犊，垂杨营垒击花骢。
趣归行有紫泥封。
风信花残吹柳絮。
柳外池塘，乳燕时飞度。
漠漠轻云山约住。
半村烟树鸠呼雨。
竹院深深深几许。
深处人闲，谁识闲中趣。
弹彻瑶琴移玉柱。
苍苔满地花阴午。
掩朱弦、住听金缕。
天涯同是羁旅。
多情记把香罗袖，残粉半黏荆树。
还信否。
便忍道、石台暗寂春无主。
分明间阻。
那睡鸭嘘云，翔鸳溜月，此际更休语。
人间世，谁识缄愁最苦。
轻帆重解烟雨。
而今翻笑周郎误。
挑剔寒缸寻谱。
游倦处。
果因甚、亭亭瘦影如前度。
无由寄与。
待谢却梅花，东风为我，吹梦过淮浦。
春江骤涨，晓陌微干，断云如梦相逐。
料应怪我频来去，似千里迢遥，伤心极目。
为楚腰、惯舞东风，芳草萋萋衬绿。
燕飞独。
知是谁家箫声多事，吹咽寻常怨曲。
仅教衿袖香泥涴，君不见、扬州三生杜牧。
待泪华、暗落铜盘，甚夜西窗剪烛。
素秋渐爽，倚香曲枕情依旧。
怀袖。
浸数尺湘漪、簟纹皱。
悲欢尽梦里，玉骨从消瘦。
空又。
思太液芙蓉未央柳。
翔凤何在，乐府传孤奏。
人病酒。
有鸳鸯双字倩谁绣。
拜月西楼，几声滴漏。
应恐纨洁，已疏郎手。
津馆贮轻寒，脉脉离情如水。
东风不管，垂杨无力，总雨颦烟寐。
栏干外。
怕春燕掠天，疏鼓叠、春声碎。
刘郎易憔悴。
况是恹恹病起。
蛮笺漫展，便写就新词，倩谁将寄。
当此际。
浑似梦峡啼湘，一寸相思千里。
去路遥。
归路遥。
灯月光中立小桥。
魂萦紫玉箫。
风萧萧。
雨萧萧。
此夜相思空寂寥。
梅花落丽谯。
净亭亭。
步盈盈。
蝉影明绡傅体轻。
水边无限情。
翠尊倾。
翠鬟倾。
归去如何睡得成。
西风吹酒醒。
银漏滴。
午夜平康巷陌。
双掩兽环人语寂。
余香无处觅。
回首旧游踪迹。
绀碧染衣犹湿。
一饷沈吟谁会得。
月明春店笛。
人病酒。
生怕日高催绣。
昨夜新翻花样瘦。
旋描双蝶凑。
闲凭绣床呵手。
却说春愁还又。
门外东风吹绽柳。
海棠花厮勾。
欲展吴笺咏杜娘。
为停楚棹觅秦郎。
藕花三十六湖香。
珠颗翠檠饶宿泪，玉痕红褪怯晨妆。
小桥风月思凄凉。
朝朝暮，云雨定何如。
花日穿窗梅小小，雪风洒雨柳疏疏。
人唱晚晴初。
春悄悄，春雨不须晴。
天上未知灯有禁，人间转似月无情。
村市学箫声。
梧桐子，看到月西楼。
醋酽橙黄分蟹壳，麝香荷叶剥鸡头。
人在御街游。
梧桐子，人在御街游。
凤宿云绡金缕带，龙池翠帐玉香球。
宫女后庭秋。
长欲语，欲语又蹉跎。
已是厌听夷甫颂，不堪重省越人歌。
孤负水云多。
羞拂拂，懊恼自摩挲。
残烛不教人径去，断云时有泪相和。
恨恨欲如何。
前之夕，织女渡河边。
天上一朝元五日，人间小住亦千年。
相合降神仙。
当富贵，掩鼻正高眠。
欲语会稽仍小待，不知文举更堪怜。
蔗境在顽坚。
盘之所，春蝶舞晴暄。
溪傍野梅根种玉，墙围修竹笋生鞭。
深院待回仙。
嘉熙好，四十二年前。
犹记五星丁卯聚，更迟几岁甲申连。
快活共千年。
丁酉生，奎其名。
齐眉举，彩侍紫霞卮。
天上九朝凫冉冉，尊前一笑玉差差。
人唱自家词。
篱下菊，醉把一枝枝。
花水乞君三十斛，秋风记我一联诗。
留看晚香时。
七日后，重会是星前。
二月之间浑似此，余年何止万三千。
日拟醉华筵。
歌白雪，除是雪儿传。
看取长生瓢屡倒，眼前橘粟术何玄。
自唱鹊桥仙。
宽处略从容。
华水华山自不同。
旧日诸贤携手恨，匆匆。
只说明年甚处重。
几岁避辽东。
茅竹秋风一并空。
欲望辽东何处是，濛濛。
也似秦楼一梦中。
感叹复赋香雪碎团团。
便合枝头带露餐。
笑倒那人和玉屑，金丹。
不在仙人掌上盘。
千树碧阑干。
山崦朱门梦里残。
花下主人都在此，谁看。
天上人间一样寒。
去似赏花移。
处处开尊亦不辞。
梨栗又空醅又尽，方知。
旧日骊驹劝客归。
归路月相随。
儿子门生个个迟。
坐久不知无可待，堪疑。
向道儿痴直是痴。
无叶著秋声。
凉鬓堪惊。
满城明月半窗横。
惟有老人心似醉，未晓偏醒。
起舞故无成。
此恨难平。
正襟危坐二三更。
除却故人曹孟德，更与谁争。
卷海海翻杯。
倾动蓬莱。
似嫌到处马头埃。
雨洗御街流到我，吹向潮回。
寒似雪天梅。
安石榴开。
绣衾重暖笑炉灰。
料想东风还忆我，昨夜归来。
无谓两眉攒。
风雨春寒。
池塘小小水漫漫。
只为柳花无一点，忘了临安。
何许牡丹残。
客倚屏看。
小楼面面是春山。
日暮不知春去路，一带阑干。
比似寻芳娇困。
不是弓弯拍衮。
无物倚春慵，三寸袜痕新紧。
羞褪。
羞褪。
匆匆心情未稳。
褪履。
寂历柳风斜倚。
错莫梦云难记。
花影为谁重，一握鲛人丝泪。
何事。
何事。
历历脸潮羞起。
托腮。
睡眼青阴欲午。
当户小风轻暑。
倦近碧阑干，斜影却扶人去。
无绪。
无绪。
落落一襟轻举。
欠伸。
落叶西风满地。
独宿琼楼丹桂。
孤影抱蟾寒，寄与月明千里。
休寄。
休寄。
粟粟蕊珠心碎。
折桂。
涌金门上船场。
湖山堂。
众贤堂。
到几凄凉，城角夜吹霜。
谁识两峰相对语，天惨惨，水茫茫。
月移疏影傍人墙。
怕昏黄。
又昏黄。
旧日朱门，四圣暗飘香。
驿使不来春又老，南共北，断人肠。
一年春事几何空。
杏花红。
海棠红。
看取枝头，无语怨天公。
幸自一晴晴太暖，三日雨，五更风。
山中长自忆城中。
到城中。
望水东。
说尽闲情，无日不匆匆。
昨日也同花下饮，终有恨，不曾浓。
书题拂拂洞庭香。
孕云黄。
粲珠光。
唤谪仙人，除是贺知章。
未老得闲闲到老，无一事，和诗忙。
是中曾著老人双。
送千觞。
乐谁妨。
世上输赢，不似烂柯长。
晚入耆英年最少，空结客，少年场。
红欹醉袖殢阑干。
夜将阑。
去难拚。
烧蜜调蜂，重照锦团栾。
春到洞房深处暖，方知道，月宫寒。
枝枝红泪不曾干。
背人弹。
语羞檀。
欲睡心情，一似梦惊残。
正自朦胧花下好，银烛里，几人看。
小阁横窗，倩谁画得梅梢远。
那回半面。
曾向屏间见。
风雪空山，怀抱无荀倩。
春堪恋。
自羞片片。
更逐东风转。
一雪蹉跎，蹇驴不载吟鞭去。
夜听春雨。
踏雪差无苦。
待得花晴，总是游人处。
梅应许。
小桥延伫。
蜂蝶先成路。
醉里瞢腾，昨宵不记归时候。
自疑中酒。
耿耿还依旧。
恨不能言，只是天相负。
天知否。
卷中人瘦。
一似章台柳。
燕子池塘，乱红过尽秋千晚。
絮飞欲倦。
正是帘初卷。
睡起无情，犹道天涯远。
羞匀面。
乍惊红浅。
梦自无人见。
虹玉横箫，纤纤指按新声作。
参差重约。
昨夜梁伊错。
几许闲愁，品字都忘却。
沈吟觉。
一声哀角。
满院残花落。
高卧何须说打乖。
小篱过雨翠长街。
缃桃定有踏青鞋。
晴日又思花处所，东风绝似柳情怀。
人间安得酒如淮。
身是去年人尚健，心知十日事如常。
眼前杯酒是重阳。
破帽簪萸携素手，长歌藉草慰寒香。
儿童怪我老来狂。
春日春风掠鬓须。
乱山相对拥寒炉。
彩鞭金胜一时无。
自缕青丝成细柳，更堆残雪当凝酥。
儿童且莫唱皇都。
身是高人欲寝冰。
引年可待进豨苓。
无忧无患也身轻。
雪里放囚天亦喜，平安骑鹤到家庭。
今年春早为长生。
十日千机可复谐。
郭郎感运岂仙才。
人间自是少行媒。
直上扶摇须九万，满前星斗共昭回。
又传贾客向曾来。
暮暮相望夕甫谐。
针楼巧巧似身材。
下头无数老人媒。
昨夜竹林那得见，朝来干鹊是空回。
人间五日后能来。
淡淡胭脂浅著梅。
温柔不上避风台。
若比杏桃真未识，夺银胎。
汗面拭来慵傅粉，酒香浓后暗潮腮。
娇嫩不应醒似醉，倩谁猜。
乌云汗漫。
浊浪翻河汉。
过尽千重魔障，堂堂地、一轮满。
秋光还又半。
檐声初漏断。
不管满身花露，已办著、二更看。
骑台千骑。
有菊知何世。
想见登高无处，淮以北、是平地。
老来无复味。
老来无复泪。
多谢白衣迢递，吾病矣、不能醉。
经年寂寞。
已负花前约。
忽向红梅侧畔，开点雪、有人觉。
不开何似莫。
百梢才一萼。
却问寿阳宫额，两三蕊、怎能著。
臞然如竹。
自是天仙福。
小小画堂锦样，听人唱、鹤飞曲。
橙橘黄又绿。
蟹到新篘熟。
便做月三十斛，饮不尽、菊潭菊。
朝来微雪。
又近长生节。
造就一枝清绝，梅与雪、怎分别。
两年心似月。
除是天知得。
手种春风千树，一颗颗、待儿摘。
明年七十。
歌彩桥仙夕。
见说严君平道，年年是、月初一。
同时同里密。
后今今又昔。
便做伏生年纪，也未到、蹇吃吃。
良宵七七。
又近中元日。
桥上老人有约，后五日、重来觅。
婵娟银海出。
木犀新雨湿。
惟有延平剑气，箕斗外、广寒逼。
归来把菊。
春瓮今朝熟。
苦苦留君不得，携孺子、到汾曲。
庐山真面目。
冰清还映玉。
长笑欧公老懒，君且住、饮螺绿。
其子昏燕氏。
问春来未。
也似辛壬癸。
如此男儿五十，又过却、孔融二。
画堂孙子子。
新桃如故垒。
不管明朝后日，春满眼、是千岁。
不是重看灯，重见河边女。
长是蛾儿作队行，路转风吹去。
十载庆元宵，满耳番腔鼓。
欲识尊前太守谁，起向尊前舞。
芭蕉叶上三更雨。
人生只合随他去。
便不到天涯。
天涯也是家。
屏山三五叠。
处处飞胡蝶。
正是菊堪看。
东篱独自寒。
黄鸡喔喔催人起。
困不成眠窗似水。
清露不曾寒。
朝来起自难。
家人当睡美。
又忆归程几。
不管湿阑干。
芙蓉花自看。
画梁语透帘栊晓。
坼桐风送杨花老。
细雨绿阴寒。
罗襟只似单。
青门三里道。
个个游芳草。
比似嫁来看。
踏青难更难。
江波何似西湖曲。
村烟相对峰南北。
何处不青青。
青青是汉茔。
长亭芳草路。
寒食谁家墓。
旧日厌残红。
人行九里松。
殷勤欲送春归去。
白首题将断肠句。
春去自依依。
欲归无处归。
天涯同是寓。
握手留春住。
小住碧桃枝。
桃根不属谁。
八仙名姓当时少。
污尊牛饮同倾倒。
惟有我公荣。
旁人笑独醒。
多年村落走。
泥饮无升斗。
入了玉门关。
人生一醉难。
娇点点。
困倚春光欲软。
滴尽守宫难可染。
浓欺红烛艳。
寂寂露珠啼脸。
翠袖不禁风飐。
芳径相逢惊笑靥。
日长初睡转。
花露湿。
红泪裛成珠粒。
比似昭阳恩未得。
睡来添醉色。
一笑娇波滴滴。
再顾羞潮拂拂。
恨血千年明的皪。
千年人共忆。
游赏竞。
看取落红阵阵。
花睡不成娇似病。
春寒空受尽。
旧日不知繁盛。
欲饮如今无兴。
恨满东风无绿鬓。
东风还自恨。
上元晴。
上元晴。
待得晴时坐触屏。
山禽三两声。
欲归城。
未归城。
见说城中处处灯。
明年处处行。
烧灯节。
朝京道上风和雪。
风和雪。
江山如旧，朝京人绝。
百年短短兴亡别。
与君犹对当时月。
当时月。
照人烛泪，照人梅发。
惊雷节。
梅花冉冉销成雪。
销成雪。
一年一度，为君肠绝。
古人长恨中年别。
余年又过新正月。
新正月。
不堪临镜，不堪垂发。
梅花节。
白头卧起餐毡雪。
餐毡雪。
上林雁断，上林书绝。
伤心最是河梁别。
无人共拜天边月。
天边月。
一尊对影，一编残发。
收灯节。
霖铃又似鳌山雪。
鳌山雪。
今宵清绝，今宵愁绝。
老人似少终然别。
痴痴更望春三月。
春三月。
花如人面，自羞余发。
春如昨。
晓风吹透胭脂阁。
胭脂阁。
满园茅草，冷烟城郭。
青衫泪尽楼头角。
佳人梦断花间约。
花间约。
黄昏细雨，一枝零落。
天上低昂仰旧，人间儿女成狂。
夜来处处试新妆。
却是人间天上。
不觉新凉似水，相思两鬓如霜。
梦从海底跨枯桑。
阅尽银河风浪。
曾与回翁把手，自宜老子如龙。
怀胎不敢问春冬。
等待鞭鸾笞凤。
昨夜又迟黄石，今朝重叩鸿濛。
碧桃花下醉相逢。
说尽鹏游蝶梦。
玉帐传心如镜，青龙绕指成轮。
尘中多少白头人。
干里寻壬难认。
世事说来都了，鬼神见也须瞋。
迷槎问我是何津。
向道先生昼困。
深红半面。
一似墙头见。
草树池塘青一片。
独倚阑干几遍。
更谁绛袖朱唇。
火云相对英英。
笑杀牡丹正午，离披不任看承。
君词为寿。
绝妙孙辛妇。
但恨杯无露添酒。
空等待梅花久。
喜君白首还玄。
人间合信天缘。
如此相从至老，我亦何倦余年。
初雨歇。
照水绿腰裙带热。
杨花不做人情雪。
风流欲过前村蝶。
羞成别。
回头却恨春三月。
月出东山之上。
长忆御街人唱。
恨我不能琴。
有琴心。
徙倚秋波平莹。
渐久玉肌清冷。
待更下阑干。
起来看。
远远游蜂不记家。
数行新柳自啼鸦。
寻思旧事即天涯。
睡起有恨和画卷，燕归无语傍人斜。
晚风吹落小瓶花。
点点疏林欲雪天。
竹篱斜闭自清妍。
为伊憔悴得人怜。
欲与那人携素手，粉香和泪落君前。
相逢恨恨总无言。
旧游山路。
落在秋阴最深处。
风雨重阳。
无蝶无花更断肠。
天知老矣。
莫累门生与儿子。
不用登高。
高处风吹帽不牢。
东风似客。
醉里落花南又北。
客似东风。
携手斜阳一笑中。
佳人怨我。
不寄江南春一朵。
我怨佳人。
憔悴江南不似春。
腊销三五。
月向雪山云外吐。
烟水黄昏。
梅柳依稀笛断魂。
今宵豫赏。
便作香尘随步想。
莫待元宵。
灯火零星雨寂寥。
无灯可看。
雨水从教正月半。
探茧推盘。
探得千秋字字看。
铜驼故老。
说著宣和似天宝。
五百年前。
曾向杭州看上元。
送春待晓。
春是五更先去了。
我醉方知。
春正怜伊怕别伊。
留君不可。
归到海边方忆我。
做尽花归。
欲赠君时少一枝。
相州锦好。
待到相州人已老。
颍水归田。
白鹭惊猜已十年。
太师尚父。
晚遇明时方用武。
大笑相逢。
把酒家乡是客中。
不能管得。
欲雨能教天地黑。
待得开晴。
不用吾言也自行。
一杯亦醉。
万事无能吾欲睡。
旧亦能诗。
说旧时诗问是谁。
清欢昨日。
十事不如人六七。
试数从前。
素素相从得几年。
子兮子兮。
再拣一枝何处起。
翠釜峰驼。
客好其如良夜何。
脾神喜乐。
寿酒一杯胜服药。
过却明朝。
顶上新霜也合销。
小春三日。
便觉春暄梅影出。
醉把梅看。
比似茱萸更耐寒。
东风解手即天涯。
曲曲青山不可遮。
如此苍茫君莫怪，是归家。
阊阖相迎悲最苦，英雄知道鬓先华。
更欲徘徊春尚肯，已无花。
此处情怀欲问天。
相期相就复何年。
行过章江三十里，泪依然。
早宿半程芳草路，犹寒欲雨暮春天。
小小桃花三两处，得人怜。
铁马蒙毡，银花洒泪，春入愁城。
笛里番腔，街头戏鼓，不是歌声。
那堪独坐青灯。
想故国、高台月明。
辇下风光，山中岁月，海上心情。
搔困麻仙爪，含暄忍客衣。
夜长窗月露成帏。
不说明朝风雨、自当归。
练花为露玉为瓶。
佳客为频倾。
耐得风霜满鬓，此身合是金茎。
墙头竹外，洞房初就，画阁新成。
嚼得梅花透骨，何愁不会长生。
便晴也是不曾晴。
不怕金吾禁行。
风雨动乡情。
梦灯火、扬州化城。
少年跌宕，谁家娇小，绕带到天明。
昨夜月还生。
但惊破、霓裳数声。
是夜月蚀。
此公去暑似新秋。
吏毒一句句。
行县胜监州。
觉甘雨、随车应求。
鹭清为酒，螺清为寿，起舞祝君侯。
急召也须留。
廿四考、中书到头。
相失霜风不动睛明好。
探梅有约城东道。
桥边失却老仙期，城门落日人归早。
野田一望迷芳草。
除是腾空君后到。
立马三周黛佛头，参差中路令人老。
犹疑薰透帘栊。
是东风。
不分榴花更胜、一春红。
新雨过，绿连空。
蝶飞慵。
闲过绿阴深院、小花浓。
素娥醉语曾留。
又中秋。
待得重圆谁妒、两悠悠。
向愁旱，今愁水，没中洲。
看取明朝晴去、不须愁。
雪履无痕。
溪影传神。
著坡诗、请自清温松风亭韵。
朝朝不去，夕夕空勤。
似梦中云，云外雪，雪中春。
四野昏昏。
匹马巡巡。
拣一枝、寄与芳尊。
更谁兴到，于我情真。
是白家宾，江南路，陇头人。
玉立风尘。
光动黄银。
便谈文、也到夜分。
无人烛下，壁上传神。
记老婆心，寒士语，道人身。
极意形容，下语难亲。
更万分、无一分真。
醉翁去后，往往愁人。
愿滴山泉，衔丘冢，化龙云。
海水成尘。
河水无银。
恨幽明、我与公分。
青山独往，回首伤神。
叹魏阙心，磻石魄，汨罗身。
除却相思，四海无亲。
识风流、还贺季真。
而今天上，笑谪仙人。
但病伤春，愁厌雨，泪看云。
公尝谓余仙风道骨，不特文字为然，故屡著之，不敢忘。
草窗，其族子也。
月露吾痕。
雪得吾神。
更荒寒、不傍人温。
山人去后，车马来勤。
但梦朝云，愁暮雨，怨阳春。
说著东昏。
记著南巡。
泪盈盈、檀板金尊。
怜君素素，念我真真。
叹古为言，新样客，旧时人。
乘鸾著色，疾蝇误拂。
不及羲之醉墨。
偶然入手送东阳，便看取、薰时清适。
清风去暑，闲题当日。
宰相纱笼谁识。
封丘门外定何人，这一点、瞒他不得。
看人掷果，看人罢织。
难得团栾七夕。
蟠桃只在屋东头，庆西母、年开八帙。
去年今日，今年今日。
添个曾孙抱膝。
人间乐事有多般，算此乐、人间第一。
轻风淡月，年年去路。
谁识小年初度。
桥边曾弄碧莲花，悄不记、人间今古。
吹箫江上，沾衣微露。
依约凌波曾步。
寒机何意待人归，但寂历、小窗斜雨。
天香吹下，烟霏成路。
飒飒神光暗度。
桥边犹记泛槎人，看赤岸、苔痕如古。
长空皓月，小风斜露。
寂寞江头独步。
人间何处得飘然，归梦入、梨花春雨。
万事如花不可期。
花不堪持。
酒不堪持。
江天雪意使人迷。
翦一枝枝。
歌一枝枝。
歌者不来今几时。
姜影无词。
张影无词。
不歌不醉不成诗。
歌也迟迟。
雪也迟迟。
人生总受业风吹。
三岁儿儿。
八十儿儿。
深闺空谷把还持。
啼看人知。
啼怕人知。
客中自种绿猗猗。
月下横枝。
雪下横枝。
尊前百岁且开眉。
今岁今时。
前岁今时。
何曾见飞渡，年又年痴。
今古相望犹疑。
朱颜一去似流水，断桥魂梦参差。
何堪更嗟迟暮，听旁人说与，此夕佳期。
深深代籍，盼悠悠、北地胭脂。
谁寄扬州破镜，遍海角天涯，空待人归。
自小秦楼望巧，吴机回锦，歌舞为谁。
星萍耿耿，算欢娱、未省流离。
但秋衾梦浅，云闲曲远，薄命同时。
香篝素被。
听花犯低低，瑶花开未。
长记那时，炽炭围炉，瘦妻换酒行试。
党家人在销金帐，约莫是、打围归际。
又谁知、别忆烹茶，冷落故家愁思。
闻道滕骄巽懒，今朝待檄与，翻云须易。
白白不成，又不教晴，做尽黄昏情味。
银河本是冰冰底。
怎忍向、东风成水。
待满城、玉宇琼楼，却报卧庐人起。
花朝月。
朦胧别。
朦胧也胜檐声咽。
亲曾说。
令人悦。
落花情绪，上坟时节。
花阴雪。
花阴灭。
柳风一似秋千掣。
晴未决。
晴远缺。
一番寒食，满村啼鴂。
新篘熟也，借问谁家早。
梅影里，蜂儿绕。
三更残月上，一夜霜天晓。
溪桥小，春风有意年年到。
当年青鸟去，落叶无人扫。
铜柱仄，瑶池老。
残钟长乐树，坠马咸阳道。
空回首，御街人卖南京枣。
送岁可无诗。
得团栾、忍不开眉。
不记去年今夕梦，江东怀抱，江西信息，舍北妻儿。
五十扊扅炊。
待五十、富贵成痴。
百年苦乐乘除看，今年一半，明年一半，更似儿时。
银河水，洗得世间清。
山色雨余青。
老子纶巾棋别墅，人家鼾睡柝秋城。
定谁劳，定谁福，定谁能。
常恨著、景升儿不似。
又恨著、景升牛小耳。
空相望，愧平生。
我欲临风扶玉树，自攀承露酌金茎。
看昆明，鳞石长，海桑晴。
朱顶字，八十正平头。
添作八千秋。
无能也自收郿坞，到今恨不贬潮州。
看几人，炎又冷，老还羞。
也不学、太公忙把火。
也不学、申公轮转磨。
休莫莫，莫休休。
小迟授业何曾吃，更迟食乳不须愁。
且从容，某水钓，某丘游。
非是雪，只是玉楼成。
屑不尽云英。
东边老树颓然折，西头稚柳爆然声。
试平安，松丈丈，竹兄兄。
有谁向、金船呼小玉、又谁怜、纸帐梦飞琼。
怪疏影，坠娉婷。
唤起老张寒蔌蔌，好歌白雪与君听但党家，人笑道，太粗生。
吹箫人去。
但桂影徘徊，荒杯承露。
东望芙蓉缥缈，寒光如注。
去年夜半横江梦，倚危樯、参差会赋。
茫茫角动，回舟尽兴，未惊鸥鹭。
情知道、明年何处。
漫待客黄楼，尘波前度。
二十四桥，颇有杜书记否。
二三子者今如此，看使君、角巾东路。
人间俯仰，悲欢何限，团圆如故。
母两国太夫人初度，谨上小词，用献为王母三千年之曲。
丞相衮衣朝戏彩，年年庆事如新。
尊前一笑共儿孙。
人间传寿酒，天上送麒麟。
缥缈祥烟连北阙，天颜有喜生春。
蓬莱清浅海光平。
今年初甲子，重试碧桃根。
闻道城东鹤会，欣然一笑乘风。
不知一鹤在墙东。
神仙人不识，未始出吾宗。
弟子有年于此，先生之道如龙。
碧桃花子落壶中。
化为三五粒，元是北边松。
天际何分南与北，五更纵又成横。
夜来拾得断河星。
化为一片石，持去问君平。
老大看天一笑，儿童问我须应。
向来牛女本无名。
要知天上事，亦似谤先生。
二十年前此日，女兄庆我生儿。
簪萱弄彩听孙啼。
典衣沽美酒，数待冠昏时。
乱后飘零独在，紫荆墓棘风吹。
尊前万事莫寻思。
儿童看有子，白发故应衰。
旧日诗肠论斗酒，风流怀抱如倾。
几年不听渭城声。
尊前无贺老，卷里少弥明。
闻说语言都好，便应步履全轻。
长生第一是风僧。
额前书八十，能说又能行。
西曲罥衣迷去路，雪销断岸无痕。
寻花不拟到前村。
暖风初转袖，小径忽开门。
却忆临塘桥下马古心旧居，暗香不是黄昏。
人生南北与谁论。
岭梅花树下，闲听蜜蜂喧。
老去尚呼张丈，醉中自惜熊儿。
越王台上鹧鸪啼。
三朝臣不遇，无复好文时。
情绪幽幽似结，鬓丝索索禁吹。
病来魂不到相思。
散人腰已散，倚杖叹吾衰时苦腰带。
海日轻红通似脸，小窗明丽新晴。
满怀著甚是真情。
不知春睡美，为爱晓寒轻。
说似吴山楼万叠，雪销未尽宫城。
湖边柳色渐啼莺。
才听朝马动，一巷卖花声。
过雁天边信息，两宫池上心情。
沈思海角愤难平。
山风欺客梦，耿耿到天明。
幸自不争名利，闲愁夜夜如惊。
明朝鬓白两三茎。
世人都不念，似汝复何成。
睡过花阴一丈，愁深酒力千钟。
梦魂不得似游蜂。
瓶花无密约，到处自神通。
天上西湖似锦，人间骄马如龙。
今年不与去年同。
飘零终不恨，难与故人逢。
我去就他甚易，他来认我良难。
悟时到处是壶天。
古诗寻一句，危坐看香烟。
金玉满堂不守，菁华岁月空迁。
从今饱饭更安眠。
丹经都不看，闲坐一千年。
旧日采莲羞半面，至今回首匆匆。
梦穿斜日水云红。
痴心犹独自，等待郑公风。
海上颓云潮不返，侧身空堕辽东。
人间天上几时同。
宫衣元不遇，无语醉醒中。
昔走都门终夜雨，明朝泥淖堪惊。
疏疏点点忽鸡鸣。
数峰青似染，快活早来晴。
十五年间春梦断，乱山寒食清明。
无人挑菜踏青行。
青鸠啼雨外，闲听寺中声。
白白江南一信霜。
过都字不到衡阳。
老嘉破帽并吹却，未省西风似此狂。
攀北斗，酌天浆。
月香满似菊花黄。
神仙暗度龙山劫，鸡犬人间百战场。
白发平津起袖然。
燕飞定远望生还。
世间最有团栾乐，又是平平过一年。
银信近，玉鞭先。
东来西去爵衔鳣。
人生有命迟迟好，且喜称觞寿母前。
占得春风五日先。
至今住处是开元。
写真若遇丹元子，只著当时宫锦船。
松戴雪，自苍然。
八公花下少如前。
看来天上多辛苦，且住人间五百年。
自入孤山分外香。
南枝不改旧时妆。
为曾盘里承青眼，一见溪头道胜常。
商山乐，又相羊。
上方不复记传觞。
橘中个个盘深窈，依倚东风局意长。
去年太岁田间土，明日香烟壁下尘。
马上新人红又紫，眼前歌妓送还迎。
钗头燕，胜金紃。
燕歌赵舞动南人。
遗民植杖唐巾起，闲伴儿童看立春。
旧日桃符管送迎。
灯球爆竹斗先赢。
鹿门乱走团栾久，才到城门有鼓声。
梅弄雪，柳窥晴。
残年犹自冷如冰。
欲知春色招人醉，须是元宵与踏青。
暖逼酥枝渐渐融。
双飞谁识蝶雌雄。
歌声已逐行云去，花片偏来酒盏中。
眉月冷，画楼空。
酒阑犹未见情钟。
直须把烛穿花帐，方见佳人玉面红。
之苦，自伐去也。
归涂悄然念之，作此以示同行。
稠塘旧是花千树。
曾泛入、溪深误。
前度刘郎重唤渡。
漫山寂寂，年时花下，往往无寻处。
一年一度相思苦。
恨不抛人过江去。
及至来时春未暮。
兔葵燕麦，冷风斜雨，长恨稠塘路。
雪销未尽残梅树。
又风送、黄昏雨。
长记小红楼畔路。
杵歌串串，鼓声叠叠，预赏元宵舞。
天涯客鬓愁成缕。
海上传柑梦中去。
今夜上元何处度。
乱山茅屋，寒炉败壁，渔火青荧处。
里中上大人谁大。
人上大、仁难作。
八十六翁闲处坐。
小生懒惰。
近来高卧。
忘却今朝贺。
甲申还是连珠麽。
剩有老人星一个。
白发朱颜堪婆娑。
灵光殿火。
昆明劫过。
角绮园黄我。
无肠可断听花雨。
沈沈已是三更许。
如此残红那得住。
一春情绪。
半生羁旅。
寂寞空山语。
霖铃不是相思阻。
四十平分犹过五。
渐远不知何杜宇。
不如归去。
不如归去。
人在江南路。
命薄佳人，情钟我辈。
海棠开后心如碎。
斜风细雨不曾晴，倚阑滴尽胭脂泪。
恨不能开，开时又背。
春寒只了房栊闭。
待他晴后得君来，无言掩帐羞憔悴。
璧彩笼尘，金吾掠路。
海风吹断楼台雾。
无人知是上元时，一夜月明无著处。
早是禁烟，朝来冻雨。
东风自放银花树。
雪晴须有踏青时，不成也待明年去。
松偃成阴，荷香去暑。
过溪似是东林路。
不知宿昔有谁来，寺门同听催诗雨。
北马依风，凉蝉咽暮。
城门半带东陵圃。
江南不是米元晖，无人更得沧洲趣。
老子婆娑，那回也上南楼去。
素娥有恨隐云屏，元是娇痴故。
鸾扇徘徊未许。
耿多情、为谁堪诉。
使君愁绝，独倚阑干，后期无据。
有酒如船，片云扫尽霓裳露。
他时与客更携鱼，犹记临皋路余前夜船酒觞客，月明，槐城登楼，余不及赴。
月暗，殊败兴。
因念南羁北旅。
醉乌乌、凭君楚舞。
问君不见，璧月词成，楼西沈处。
明月如冰，乱云飞下斜河去。
旋呼艇子载箫声，风景还如故。
袅袅余怀何许。
听尊前、呜呜似诉。
近年潮信，万里阴晴，和天无据。
有客秋风，去时留下金盘露。
少年终夜奏胡笳，谁料归无路。
同是江南倦旅。
对婵娟；君歌我舞。
醉中休问，明月明年，人在何处。
春日江郊，素娥吹下银幡舞。
东风点点乱茶烟，留到明朝否。
掩袖凝寒不语。
漫黏酥、枝枝缕缕。
断肠休似，飞絮多时，落梅深处。
仙掌擎来，翠眉敛半看成露。
惊沙马上面帘轻，谁贵毡庐主。
多少高阳伴侣。
到如今、沈冥几许。
乘槎相问，万里银河，欲归无路。
枯寒生晚，复何似、张绪少年时意。
薄命不逢何至此，满眼啼妆龋齿。
城是城非，年来年去，万八千能几。
半痴半了，更痴儿计孙计。
回首仕已半生，仕何如已，已矣羞拈起。
幸有橘丸丸日大，且复从公围戏。
若论弹文，更书谤箧，吾历无余纸。
多年致仕，大都有甚恩例。
吾年如此，更梦里、犹作狼居胥意。
千首新诗千斛酒，管甚侯何齿。
员峤波翻，瀛洲尘败，吾屐能销几。
经丘寻壑，是他早计迟计。
犹记辰已嗟嗟，故人贺我，且勉呼君起。
五十不来来过二，方悟人言都戏。
以我情怀，借公篇韵，恨不天为纸。
余生一笑，不须邴曼容例。
两丸日月，细看来、也是樊笼中物。
点点山河经过了，拔帜几番残壁。
白是沙堤，苍然吴楚，一片成毡雪。
此时把酒，旧词还是坡杰。
歌罢公瑾当年，天长地久，柳与梅都发。
几许闲愁斜照里，掌上沤生沤灭。
沧海桑枯，东陵瓜远，总不关渠发。
簪花起舞，可怜今夕无月。
语参差述之赤壁之游乐。
但古今、风清月白，更无坡作。
矫首中洲公何许，共我横江孤鹤。
把手笑、孙刘寂寞。
颇有使君如今否，看青山、似我多前却。
几见我、伴清酌。
江心旧岂非城郭。
抚千年、桑田海水，神游非昨。
对影三人成六客，更倚归舟夜泊。
尚听得、江城愁角。
渺渺美人兮南浦，耿余怀、感泪伤离索。
天正北，绕飞鹊。
曾授茅山记。
共当年、二百七十，又三甲子。
昨上云台占云物，占得景风南至。
又恰是、封侯千岁。
行遍神州河洛外，早归来、庭下槐阴翠。
春万户，共生意。
溪翁图是参同契。
想金丹、圆成功行，活人相似。
顾我尊前歌赤壁，生子当如此耳。
笑华发、东坡年几。
弟不如人今老矣，看龙头、霄汉雌龙尾。
呼白石，为公起。
美放翁记此，足为后人开游赏之趣。
盖花开三日色变，五日则后半开者盛，先半开者落矣。
歌述此意，使观者有省过雨城西路。
看轻云、弄日花间，微寒如雾。
谁是宣华门守者，报我十分开五。
便痛饮、能销几度。
寄语后来看花客，待看花、莫待开成树。
成树也，半为土。
佺巢蜀锦今何许。
记西湖、聚景村庄，王亭谢墅。
冷落柯丘二三子，更问何园韩圃。
悄一笑、回车竹所。
点点守宫包红泪，纵倾城、一顾倾城顾。
家国事，正何与。
正丹翁初度。
对花满江城，晓莺欲语。
崆峒在何处。
渐雨过农郊，劝耕问路。
州人争觑。
问坡老、重来是否。
把看灯、传说风流，八境尽图新句。
如许。
老子文章，挥毫立马，脱靴嫌污。
太平易作。
听父老，歌襦袴。
愿使君小住，五风十雨。
重见一粰三黍。
又天边、飞诏殷勤，说相将去。
雨枕莺啼，露班烛散，御街人卖花窠。
过眼舞情，而今魂梦年多。
百钱曳杖桥边去，问几时、重到明河。
便人间，无了东风，此恨难磨。
落红点点入颓波。
任归春到海，海又成涡。
江上儿童，抱茅笑我重过。
蓬莱不涨枯鱼泪，但荒村、败壁悬梭。
对残阳，往往无成，似我蹉跎。
西风坠绿。
唤起春娇，嫣然困倚修竹。
落帽人来，花艳乍惊郎目。
相思尚带旧子，甚凄凉、未忄欠妆束。
吟鬓底，伴寒香一朵，并簪黄菊。
却待金盘华屋。
园林静、多情怎禁幽独。
蛱蝶应愁，明日落红难触。
那堪雁霜渐重，怕黄昏、欲睡未足。
翠袖冷，且莫辞、花下秉烛。
雨入轻寒，但新篘未试，荒了东篱。
朝来暗惊翠袖，重倚屏帏。
明窗丽阁，为何人、冷落多时。
催重顿，妆台侧畔，画堂未怕春迟。
漫省茸香粉晕，记去年醉里，题字倾欹。
红炉未深乍暖，儿女成围。
茶香疏处，画残灰、自说心期。
容膝好，团栾分芋，前村夜雪初归。
疏影横斜，似故人安道，只在前溪。
年年望雪待月，漫倚吟矶。
千红万紫，到春来、也是寻思。
君不见，永阳江上，残梅冷两丝丝。
有几情人似我，漫骑牛卧笛，乱插繁枝。
市门索笑憔悴，便作新知。
城楼画角，又无花、只落空悲。
但传说，寿阳一片，何曾迎面看飞。
也曾海上，啖如瓜大枣。
海上归来相公老。
画堂深、满引明月清风，家山好、一笑尘生蓬岛。
六年春易过，赢得清阴，到处持杯藉芳草。
看明年此日，人在黄金台上，早整顿、乾坤事了。
但细数斋年几人存，更宰相高年，几人能到。
有客从余，不计余无酒。
袖有蟠桃为君寿。
叹此桃再熟，也须年后。
甚办得，转盼个偷桃手。
菊潭三十斛，月又月添，天赋先生日更久。
但黄杨长寸，闰年倒寸，似凭得到梧宫甚时候。
客又道奇特是阳生，后七日相看，醉春风柳。
枝头雨是青梅泪。
翻作一江春水。
鱼腹魂销，龙舟叫彻，不了湖亭张戏。
满庭芳芷。
正艾日高高，葛风细细。
试比陈人，人间除我更谁似。
浮沈君共我里。
记薰廓待对，闻鸡蹴起。
昨日蟾蜍，明朝蝇虎，身与渠衰更悴。
老夫病已。
任采绿采苓，为师为帝。
但有昌阳，倩酤扶路醉。
感节庵此意，复不能自己，傥见中斋及之海枯泣尽天吴泪。
又涨经天河水。
万古鱼龙，雷收电卷，宇宙刹那间戏。
沈兰坠芷。
想重整荷衣，顿惊腰细。
尚有干将，冲牛射斗定何似。
成都桥动万里。
叹何时重见，鹃啼人起。
孤竹双清，紫荆半落，到此吟枯神瘁。
对床永已。
但梦绕青神，尘昏白帝。
重反离骚，众醒吾独醉。
蒋陵故是簪花路。
风烟奈何秋暑。
候馆凋梧，宫墙断柳，谁识当年倦旅。
余怀何许。
想上马人扶，翠眉愁聚。
旧日方回，而今能赋断肠语。
登高能赋最苦。
叹高高难问，欲望迷处。
蝶绕东篱，鸿翻上苑，那更画梁辞主。
来今往古。
漫湛辈同来，远公回去。
我醉安归，黄花扶路舞。
几年城中无看灯。
夜三更。
月空明。
野庙残梅，村鼓自春声。
长笑儿童忙踏舞，何曾见，宣德棚，不夜城。
去年今年又伤心。
去年晴。
去年曾。
不似今年，闲坐处、却不曾行。
忆去年人、弹烛泪纵横。
想见西窗窗下月，窗下月，是无情，是有情。
相思无处著春寒。
傍阑干。
湿阑干。
似我情怀，处处忆临安。
想见夜深村鼓静，灯晕碧，为傍人，说上元。
是花是雪无意看。
雨摧残。
雨摧残。
探春未还。
到春还、似不如闲。
感恨千般、憔悴做花难。
不惜与君同一醉，君不见，铜雀台，望老瞒。
时邻居声妓有物化之感。
雁归北。
渺渺茫茫似客。
春湖里，曾见去帆，谁遣江头絮风息。
千年记当日。
难得。
宽闲抱膝。
兴亡事，马上飞花，看取残阳照亭驿。
哀拍。
愿归骨。
怅毡帐何匹，湩酪何食。
相思青冢头应白。
想荒坟酹酒，过车回首，香魂携手抱相泣。
但青草无色。
语绝。
更愁极。
漫一番青青，一番陈迹。
瑶池黄竹哀离席。
约八骏犹到，露桃重摘。
金铜知道，忍去国，忍去国。
送春去。
春去人间无路。
秋千外，芳草连天，谁遣风沙暗南浦。
依依甚意绪。
漫忆海门飞絮。
乱鸦过，斗转城荒，不见来时试灯处。
春去。
最谁苦。
但箭雁沈边，梁燕无主。
杜鹃声里长门暮。
想玉树凋土，泪盘如露。
咸阳送客屡回顾。
斜日未能度。
春去。
尚来否。
正江令恨别，庾信愁赋。
二人皆北去。
苏堤尽日风和雨。
叹神游故国，花记前度。
人生流落，顾孺子，共夜语。
音韵低黯，辞情跌宕，庶几哀而不怨，有益于幽忧憔悴者。
然二语外率鄙俚，因依声仿佛反之和之。
此曲少有作者，流为善歌，则或数十叠，其声皆不可考。
今特以意高下，未必尽合本调，聊以纟予思志感云尔。
芳草如云，飞红似雨，卖花声过。
况回首、洗马塍荒，更寒食、宫人斜闭，烟雨铜驼。
提壶卢何所得酒，泥滑滑、行不得也哥哥。
伤心处，斜阳巷陌，人唱西河。
天下事，不如意十常八九，无奈何。
论兵忍事，对客称好，面皱如靴广武噫嘻，东陵反覆，欢乐少兮哀怨多。
休眉锁。
问朱颜去也，还更来麽。
红妆春骑。
踏月影、竿旗穿市。
望不尽、楼台歌舞，习习香尘莲步底。
箫声断、约彩鸾归去，未怕金吾呵醉。
甚辇路、喧阗且止。
听得念奴歌起。
父老犹记宣和事。
抱铜仙、清泪如水。
还转盼、沙河多丽。
滉漾明光连邸第。
帘影冻、散红光成绮。
月浸葡萄十里。
看往来、神仙才子，肯把菱花扑碎。
肠断竹马儿童，空见说、三千乐指。
等多时春不归来，到春时欲睡。
又说向、灯前拥髻。
暗滴鲛珠坠。
便当日、亲见霓裳，天上人间梦里。
昨朝晴，今朝雨。
渺莽遽如许。
厌听儿童，总是涨江语。
是谁力挽天河，误他仙客，并失却、乘槎来路。
断肠苦。
翦烛深夜巴山，酒醒听如故。
勃窣荷衣，堕泪少干土。
从初错铸鸱夷，不如归去，到今此、欲归何处。
看师师、成蝶蝶。
蹙尽不成叠。
欲试搔头，花重怎堪捻。
是谁抛过东墙，今无赤凤，梦得似、那人身捷。
年时腊。
曾笑梅梢和豆，去月忽如荚。
便向龙门，无复钏金接。
待教开支琼林，阆仙重见，又谁念、昆明前劫。
风露小瀛洲。
斜河倒海流。
人间尘、不到琼楼。
错向五陵陵上望，几回月、几回秋。
落日太湖头。
垂虹今是不。
醉尊前、往往成愁。
便有扁舟西子在，无汗漫、与君游。
寒雁下荒洲。
寒声带影流。
便寄书、不到红楼。
如此月明如此酒，无一事、但悲秋。
万弩落潮头。
灵胥还怒不。
满湖山、犹是春愁。
欲向涌金门外去，烟共草、不堪游。
日落紫霞洲。
兰舟稳放流。
玉虹仙、如在黄楼。
何必锦袍吹玉笛，听欸乃、数声秋。
赤壁舞涛头。
周郎还到不。
倚西风、袅袅余愁。
唤起横江飞道士，来伴我、月中游。
零露下长洲。
云翻海倒流。
素娥深、不到西楼。
忽觉断潮归去也，饮不尽、一轮秋。
城外土馒头。
人能饮恨不。
古人不见使吾愁。
莫有横江孤鹤过，来伴我、醉中游。
明月满河洲。
星河带月流。
料素娥、独倚琼楼。
竟是何年何药误，魂梦冷、不禁秋。
少日梦龙头。
知君犹梦不。
算虚名、不了闲愁。
便有鹄袍三万辈，应不是、旧京游。
残日下瓜洲。
平安火又流。
月高高、挂古城楼。
回首少年真可笑，无一事、又悲秋。
天在海边头。
天风有意不。
结桂枝、袅袅余愁。
不是银河无去路，先不去、后难游。
春雨满江城。
汀洲春水生。
更悲久雨似春酲。
犹有一般天富贵，夜来雨、早来晴。
年少总看灯。
老来犹故情。
便无灯、也自盈盈。
说著春情谁不爱，今夜月、有人行。
楼台烟雨朱门悄。
乔木芳云杪。
半窗天晓又闻莺。
比似当年春尽、最关情。
客中自被啼鹃恼。
况落春归道。
满怀憔悴有谁知。
犹记涌金门外、送人时。
黄柑擘破传春雾。
新酒如清露。
城中也是几分灯。
自爱城山堂上、两三星。
枝头未便风和雨。
寂寞无歌舞。
天公肯放上元晴。
自是六街三市、少人行。
徐家破镜昏如雾。
半面人间露。
等闲相约是看灯。
谁料人间天上、似流星。
朱门帘影深深雨。
憔悴新人舞。
天涯海角赏新晴。
惟有桥边卖镜、是闲行。
鞓红干色无光霁。
须是鲜鲜翠。
翛然一点系裙腰。
不著人间金屋、恐难销。
英英肯似焉支贵。
漫脱红霞帔。
落时且勿涴尘泥。
留向天台洞口、泛吾诗。
湿云待向三更吐。
更是沈沈雨。
眼前儿女意堪怜。
不说明朝后日、说明年今年十七望。
当年知道晴三鼓。
便似佳期误。
笑他拜月不曾圆。
只是今朝北望、也凄然。
秋阴团扇如人老。
渐近中秋好。
新凉还忆小楼边。
自在一窗明月、傍人眠。
多情谁到星河晓。
只道圆时少。
他年几处与君看。
长是成愁成恨、不成欢。
胭脂不涴紫玉箫。
认宫中、银字未销。
但凤去、台空古，比落花、无第二朝。
天涯流落哀声在，听乌乌、不似内娇。
漫身似、商人妇，泣孤舟、长夜寂寥。
困如宿酒犹未销。
满华堂、羞见目招。
忽折向、西邻去，教旁人、看上马娇。
肉色似花难可得，但花如、肉色妖娆。
谁说汉宫飞燕，到而今、犹带脸潮。
甚天花、纷纷坠也，偏偏著余帽。
乾坤清皓。
任海角荒荒，都变瑶草。
落梅天上无人扫。
角吹吹不到。
想特为、东皇开宴，琼林依旧好。
看儿贪耍不知寒，须塑就玉狮，置儿怀抱。
奈转眼、今何在，泪痕成恼。
白发翁翁向儿道。
那曲巷袁安爱晴早。
便把似、一年春看，惜花花自老。
四无谁语，待推窗、初见江南风物。
索笑巡檐无奈处，悄隔东邻一壁。
有酒如船，招呼满载，只欠枝头雪。
疏花冷眼，坐中都是词杰。
堪恨几日西郊，寻消问息，肯向吟边发。
著意相看，又恐是、六出幻成还灭。
恼眼儿童，攀翻顶戴，不到先生发。
明朝重省，初三知属谁月。
五朝寿俊，算生平占得、淳熙四四。
三万六千三万了，剩有一千饶底。
三百年间，和风丽日，几个能销此。
约山山笑，先生不负山矣。
今岁甲子重阳，待重数，五百十三甲子。
吟万首诗更自和，岁岁寿诗自喜。
若比潞公，如今年纪，犹是平章事。
先生抚掌，问他闲日能几。
西风处士，例一枝团月，咸平印印。
千古诗宗传不绝，至竟被渠道尽。
雪返香魂，霜吹晓怨，肯受东君聘。
罗浮梦转，兔环知是谁孕。
未说烟雨江南，垂垂青子，须要调金鼎。
愁绝西山明秀处，依旧鹤南飞影。
我白君元，君词我和，各自为长庆。
后来桃李，遥遥别是花信。
棹歌齐发，江云暮、吹得湘愁成雨。
小酌千年，知他是、阿那年时沈午。
日落长沙，风回极浦，黯不堪延伫。
吴头楚尾，非关四面为楚。
几度唤起醒累，淋漓痛饮，不学愁余句。
踏鲤从鼋胥涛上，怎不化成龙去。
越女吴船，燕歌赵舞，世事悠悠许。
明朝寂寂，双双飞下鸣鹭。
岁寒相命，算人间、除了梅花无物。
窥宋三年又不是，草草东邻凿壁。
偃蹇风前，沈吟竹外，直待天骄雪。
白家人至，一枝横出终杰。
寂寞小小疏篱，探花使断，知复何时发。
北驿不来春又远，只向窗前埋灭。
好在冰花，著些风筱，怎不清余发。
补之去后，墨梅又有明月。
北人著小竹花问更好。
遥怜儿女，未解忆长安、十年前月。
徙倚桂枝空延伫，无物同心堪结。
冷落江湖，萧条门巷，犹著西楼客李舍人班旧节斋吴客，尝言赏中秋之盛。
恨无铁笛，一声吹裂山石。
休说起舞登楼，那人已先我，渡江横楫。
圆缺不销青冢恨，漠漠风沙如雪。
西母长生，素娥好在，何皓当时发。
山河如此，月中定是何物。
团团桂影，怕人道、大地山河里许。
旧日影娥池未缺，惊断霓裳歌舞。
雪白长城，金明古驿，尽是乘槎路。
少年白发，自无八骏能去。
犹记流落荒滨，故人相过，共吹箫前度。
无酒无鱼空此客，昨夜留之不住。
睡起披衣，行吟坐对，又有重圆处。
不知今夕，那人有甚佳句。
淡淡胭脂，似褪向、景阳鸳石。
依然是、春睡未足，捧心犹癖。
藉甚不禁君再顾，嫣然却记渠初拆。
黯销魂、欲尽更堪怜，终难得。
犹记是，卿卿惜。
空复见，谁谁摘。
但当时一笑，也成陈迹。
我懒花残都已往，诗朋酒伴犹相觅。
听连宵、又雨又还晴，鸠鸣寂。
何许相求，且不是、南温北石。
也欲学、绝交高论，自陈余癖。
万里鱼书长记忆，十年波浪伤离拆。
算此舟、不是剡溪舟，空回得。
非出处，何须惜。
非瑕类，何须摘。
看雪销鸿去，有何留迹。
安石岂无同乐意，玄真不是朝廷觅。
但眼前、真率暂相违，歌声寂。
莺语依然，但春去、人间无约。
谁念我、吟情憔悴，醉魂落魄。
尽日只将行卷续，有时自整残棋著。
向黄昏、细雨闷无憀，青梅落。
南又北，相思错。
朝异暮，人情薄。
漫踌躇在目，奢华如昨。
海底月沈天上兔，辽东人化扬州鹤。
记龙云、波浪岂能平，天难托。
十岁儿童，看骑竹、花阴满城。
与新第、桐乡孙子，高下齐生。
倚枕不寻柯下梦，举头自爱橘中名。
但有时、米价问如何，公助平。
东西塾，听书声。
长短卷，和诗成。
总神仙清福，前辈家庭。
试问凌烟图相国，何如洛寺写耆英。
甚天公、属意富民侯，银信青。
问海棠花下，又何如、玄都观中游。
叹佺巢蜀锦，常时不数，前度何稠。
谁见宣华故事，歌舞簇遨头。
共是西江水，不解西流。
在处繁华如梦，梦占人年少，生死堪羞。
任倾城倾国，风雨一春休。
醉逢君、何须有约，醉留君、系不住扁舟。
空又失，花前一笑，绿尽芳洲。
看团团、一物大如杯，时复几何秋。
俯天涯海角，今来古往，人物如流。
想见霓裳歌罢，无物与浇愁。
惟有当时树，香满琼楼。
谁念南楼老子，倚西风尘满，心事悠悠。
便班姬袖里，明月一时休。
叹年年、吹箫有约，又一番、鹤梦雪堂舟。
池上久，满身风露，还索衣裘。
记前朝、鹤会又重来，攀翻第三桃。
看云华授策，麻姑擘脯，嬴女吹箫。
寻思曲江旧事，宫锦胜龙标。
奏罢清华梦，独立春宵。
不数相州锦样，是调羹御手，重解金貂。
但今年此日，疏了醉葡萄。
闻老仙、衣冠皓伟，又丁宁、天语著儿招。
都人望，回班赐第，赤舄飞朝。
但秋风、年又一年深，不禁长年悲。
自景阳钟断，馆娃宫闭，冷落心知。
千树西湖杨柳，更管别人离。
看取茂陵客，一去无归。
都是旧时行乐，漫烟销日出，水绕山围。
看人情荏苒，不似鹧鸪飞。
听砧声、遥连塞外，问三衢、道上去人稀。
销凝久，残阳短笛，似我歔欷。
甚花间、儿女笑盈盈。
人添雪狮成。
任踏青无路，凌波有地，步步光尘。
招得梅妃魂也，好似去年春。
柳亦何曾絮，都是云英。
休道东皇诞漫退之语，到茶烟歇后，谁浊谁清。
赖谢娘好语，端胜解围兵。
看昨朝、天公雨粟，定大家、快活社翁平。
春晴好，溶溶雨尽，听卖花声。
何须银烛红妆，菜花总是曾留处。
流觞事远，绕梁歌断，题红人去。
绕蝶东墙，啼莺修竹，疏蝉高树。
叹一春风雨，归来抱膝，怀往昔、自凄楚。
遥望东门柳下，梦参差，欲归幽路。
断红芳草，连空积水，凭杭坠雾。
水洗铜驼，天清华表，升平重遇。
但相如老去，江淹才尽，有何人赋。
多年袖瓣心香，重新拈出为公寿。
唤起老龙，如今正是，欠伸时候。
弱语闻莺，轻阴转柳，弦薰未透。
信江南，自有真儒未用，须待见、衮和绣。
闻说锋车在道，更四辈、传宣来骤。
蟠胸何限，天门夜对，春宫晨奏。
梅子阴浓，菖蒲花老，桔槔闲后。
但北关下泽，遗民社在，贺公归昼。
看人削树成槎，布帆海上秋风浪。
白头坡老，知津水手，倚桄榔杖。
九点齐州，半生髀肉，烟尘苍莽。
但北窗梦转，青阴满眼，抚陈迹、玩新涨。
世事艰难已遍，笑而今、不堪重想。
龙筋虎骨，根深伏兔，擎空千丈。
礼乐文章，终须梦卜，南人为相。
问凌烟生面，他时仿佛，似何人像。
闲思十八年前，依稀正是公年纪。
铜驼陌上，乌衣巷口，臣清如水。
是处风筝，满城昼锦，儿郎俊伟。
但幅巾藜杖，低垂白鬓，用与绮、问何里。
最忆他年甘旨。
也曾经、三仕三已。
至今结习，余年未了，业多生绮。
安得滕廛，移将近市，长薰晋鄙。
望福星炯炯，西江千里，待公来社。
多年绿幕黄帘，瓶花黯黯无谁主。
荀陈迹远，燕吴路断，何人星聚。
四圣楼台，水仙华表，冷烟和雨。
但徘徊梦想，美人不见，空犹记、铁炉步。
过尽凉风天末，堕华笺、行行飞翥。
一端翠织，锦鲸茅屋，天吴惊舞时林寄被缬为礼。
念我何辰，涸阴冰子，生怜金虎。
恨儿痴不了，山川悠缅，共君黉宇。
征衫春雨纵横，何曾湿得飞花透。
知君念我，溪南徙倚，谁家红袖。
藉草成眠，簪花倚醉，狂歌扶手。
叹故人何处，闻鹃堕泪，春去也、到家否。
说与东风情事，怕东风、似人眉皱。
乱山华屋，残邻废里，不堪回首。
寒食江村，牛羊丘陇，茅檐酤酒。
笑周秦来往，与谁同梦，说开元旧。
孤烟淡淡无情，角声正送层城暮。
伤怀绝似，龙山罢后，骑台沈处。
珠履三千，金人十二，五陵无树。
叹岐王宅里，黄公垆下，空鼎鼎、记前度。
几许英雄文武。
酒不到、故人坟土。
平生破帽，几番摇落，受西风侮。
昨日如今，明年此会，俯然怀古。
便东篱甲子，花开花谢，不堪重数。
春台路古，想店月潭云，鸡鸣关候。
巾车尔久。
记湘累降日，留词劝酒。
不是行边，待与持杯论斗。
算吾寿。
已待得河清，万古晴昼。
京国事转手。
漫宫粉堆黄，髻妆啼旧。
瑶池在否。
自刘郎去后，宴期重负。
解事天公，道是全无又有。
浯溪友。
笑浯溪、至今聱叟。
已盛甚花几许，已报八分催。
却问主人何处去，且容老子个中来。
花外主人回。
年时客，如今安在哉。
正喜锦官城烂漫，忽惊花鸟使摧颓。
世事只添杯。
时有称宣使折花者，盖诈也，托以肆陵慢。
酒熟未。
梅开未。
去年迟待重来醉。
笑当筵。
舞当筵。
惟有今年。
八十是开年。
参差野袂成归鹤。
石鼎未开容剥啄。
岁开尊。
岁添孙。
孙又开尊。
福曜萃高门。
过雨新荷生水气。
高影参差，无谓思量睡。
梦里不知轻别意。
醒来竟是谁先起。
去路夕阳芳草际。
不论阑干，处处情怀似。
记得分明羞掷蕊。
自知不是天仙子。
八九十翁嬉入市。
把菊簪萸，共说新篘美。
何以祝公千百岁。
寿潭自酌花间水。
白鹭沈沈飞复起。
杜老江头，不恨秋风里。
欲种蟠根天上李。
三千年看青青子。
老人语。
曾见昨日开炉，坠天花否。
生年不合荒荒，枯根薄命，婵娟误汝。
那知许。
女乐如烟点点，江南处处。
何时重到湖堧，淋漓载酒，依稀吊古。
终待胭脂露掌，弄鸥招鹤，凭君画取。
万柳漫堤，一丝一泪垂雨。
濛濛絮里，又送金铜去。
漫肠断、王孙望帝，呕心囊句。
市隐今成趣。
袖回地狂狭，天吴凤舞。
莫是青州谱。
怎不早，翩翩向青州住。
回头蜃海，已沈花雾。
空谷无花，新篘有酒，去年穷胜今年。
蛩吟蛩和，且省费蛮笺。
闻说先生去也，江南岸、缚草为船。
依然在，山栖寒食，路断却归廛。
老人，三又两，清风作供，晴日生烟。
但高高杜宇，不办行缠。
几度披衣教我，二升内、煮石烧铅。
休重道，玉龙无孔，夜夜叫穿天。
午桥清夜饮，花露重、烛光寒。
约处处行歌，朝朝买酒，典却朝衫。
尊前自堪一醉，但落红、枝上不堪安。
归去柳阴行月，酒醒画角声残。
王官。
难得似君闲。
闲我见君难。
记李陌看花，光阴冉冉，风雨番番。
相逢故人又别，送君归、斜日万重山。
江上愁思满目，离离芳草平阑。
辄不自堪。
遂依其声，又托之易安自喻。
虽辞情不及，而悲苦过之。
璧月初晴，黛云远淡，春事谁主。
禁苑娇寒，湖堤倦暖，前度遽如许。
香尘暗陌，华灯明昼，长是懒携手去。
谁知道，断烟禁夜，满城似愁风雨。
宣和旧日，临安南渡，芳景犹自如故。
缃帙流离，风鬓三五，能赋词最苦。
江南无路，鄜州今夜，此苦又谁知否。
空相对，残红无寐，满村社鼓。
灯舫华星，崖山矴口，官军围处。
璧月辉圆，银花焰短，春事遽如许。
麟洲清浅，鳌山流播，愁似汨罗夜雨。
还知道，良辰美景，当时邺下仙侣。
而今无奈，元正元夕，把似月朝十五。
小庙看灯，团街转鼓，总似添恻楚。
传柑袖冷，吹藜漏尽，又见岁来去岁去。
空犹记，弓弯一句，似虞兮语。
结客少年场。
携高李、闻笛赋游梁。
看汉水淮山，高楼共卧，融尊郑驿，飞盖相望。
春风里，种他红与白，笑我懒中忙。
供奉后来，玄都桃改，佳人好在，庾岭梅香。
何处最难忘。
会稽归鬓晚，空带吴霜。
赢得黄冠野服，笑傲羲皇。
看花外小车，出长生洞，橘中二老，斗智琼黄。
称寿堂添十字，孙认三房。
看东风海底，送落日、飞空如掷。
醉游暮归，怕西州堕策。
归路偏失。
记上元时节，千门立马，望金坡残雪。
素娥推下团栾辙。
塞草惊尘，河水渡楫。
悠悠雨丝风拂。
但相随断雁，时度荒泽。
回头紫陌。
梦归归未得。
憔悴江南，秋风旧客。
去年说著今日。
漫故人相命，玳筵鸣瑟。
愁汗漫、全林杯窄。
况飘泊相遇，当时老叟，梨园歌籍。
高歌为我几回阕。
似子规、落月啼乌悄，傍人泪滴。
洞房停烛，似新岁，数到上元时节。
一盏屠苏千岁酒，添得新人罗列。
昨日迎长，今朝献寿，赏团团佳月。
永和春好，用之不竭嘉客闻其新造酒永和镇百石。
见说海上归来，有如瓜大枣，无人分得。
六十二三刘梦得，输与香山乐色。
菱谷二绡，杨枝春草，歌舞琵琶笛。
只愁元日，玉龙催上金驿。
匆匆何须惊觉，唤草庐人起。
算成败利钝，非臣逆睹，至死后已。
又何似、采桑八百，看蚕夜织小窗里。
漫二升自苦，教人吊卧龙里。
别有佳人，追桃恨李。
拥凝香绣被。
争知道、壮士悲歌，萧萧正度寒水。
问荆卿、田横古墓，更谁载酒为君酹。
过霜桥落月，老人不见遗履。
置之勿道，逝者如斯，甚矣衰久矣。
君其为吾归计，为耕计。
但问某所泉甘，何乡鱼美。
此生不愿多才艺。
功名马上兜鍪出，莫书生、误尽了人间事。
昔年种柳江潭，攀枝折条，噫嘻树犹如此。
登高一笑，把菊东篱，且复聊尔耳。
试回首、龙山路断，走马台荒，渭水秋风，沙河夜市。
休休莫莫，毋多酌我，我狂最喜高歌去，但高歌、不是番腔底。
此时对影成三，呼娥起舞，为何人喜。
愁人更堪秋日，长似岁难度。
相携去、晼晚登高，高极正犯愁处。
常是恨、古人无计，看今人痴绝如许。
但东篱半醉，残灯自修菊谱。
归去来兮，怨调又苦。
有寒螀余赋。
湖山外、风笛阑干，胡床夜月谁据。
恨当时、青云跌宕，天路断、险艰如许。
便桥边，卖镜重圆，断肠无数。
是谁玉斧，惊堕团团，失上界楼宇。
甚天误、婵娟余误。
悔却初念，不合梦他，霓裳楚楚。
而今安在，枫林关塞，回头忆著神仙处，漫断魂飞过湖江去。
时时说与，地上群儿，青琐瑶台，阆风悬圃。
琵琶往往，凭鞍劝酒，千载能胡语。
叹自古、宫花薄命，汉月无情，战地难青，故人成土。
江南憔悴，荒村流落，伤心自失梨园部，渺空江、泪隔芦花雨。
相逢司马风流，湿尽青衫，欲归无路。
六十一翁，垂银带鱼，插四角轮。
把百个今朝，重排花甲，十年前事，似臼齑辛。
骰选功名，酒中富贵，管取当筵满劝旬。
槐知道，待二郎做甚，父子封申。
便应际会昌辰。
怕林下相逢未是真。
看焚芰烈荷，起钟山笑，卖田僦马，堕贡生贫。
后六十年，有无穷事，是宰官身是报身。
年来好，莫做他宰相，便是全人。
刘子生时，当月下弦，输大半轮。
记孤馆望云，朝饥讽午，寒炉拥雪，岁晚盘辛。
比似先生，两壬相望，岂止参差一二旬。
明年好，算乞浆得酒，酉胜如申。
吾辰。
定是雌辰。
听穷鬼揶揄数得真。
但鹤唳华亭，贵何似贱，珠沈金谷，富不如贫。
明月清风，晴春暖日，出入千重云水身。
吾老矣，叹臣之少也，已不如人。
成佛生天，自是两途，任祖生先。
看二三大老，依稀吾榜，几多新进，少小齐年。
紫陌相逢，青山独往，倚杖鹤鸣听布泉。
百年里，但儿时难得，老后依然。
吾牛已不耕田。
更雨滑泥深自在鞭。
叹十年波浪，悠悠何补，三生石上，种种无缘。
白发来呵，朱颜去也，一曲狂歌落酒边。
谁似我，似官奴出籍，散圣安禅。
九日黄花，渊明之后，谁当汝俦。
记龙山昨夜，寒泉九井，帽轻似叶，髯戟如虬。
庚扇西风，孔林落照，银海横波十二楼。
闲笑道，那华亭上蔡，再见何由。
人生似我何求。
算惟有高人高处游。
笑如今别驾，前时方外，尘埃半百，岁月如流。
如此连墙，今年不见，一首犹胜万户侯。
偷闲好，便明朝有约，莫莫休休。
春汝归欤，风雨蔽江，烟尘暗天。
况雁门厄塞，龙沙渺莽，东连吴会西至秦川。
芳草迷津，飞花拥道，小为蓬壶借百年。
江南好，问夫君何事，不少留连。
江南正是堪怜。
但满眼杨花化白毡。
看兔葵燕麦，华清宫里，蜂黄蝶粉，凝碧池边。
我已无家，君归何里，中路徘徊七宝鞭。
风回处，寄一声珍重，两地潸然。
笑贡生狂，日日弹冠，西望王阳。
待泥封屡下，蒲轮不至，卖琅琊产，办舍人装。
厚禄故人，黄金有术，何不分伊肘后方。
他年老，三千里外，八十思乡。
何如吾寿华堂。
在丞相东山旧第旁。
任王人亲至，不妨高枕，吾州盛事，更短邻墙。
我学希夷，邀公共坐，游戏壶中日月长。
山僧道，成仙未晚，救火须忙。
棠阴日，棠阴日，清美近花朝。
共喜治中持福笔，春当霄汉布宽条。
兰蕙雪初销。
和气满，和气满，生意到渔樵。
清彻已倾螺子水，黑头宜著侍中貂。
天马拟归朝。
蟠桃熟，蟠桃熟，一熟一千年。
比似相公年正少，朱颜绿鬓锦蝉连。
肉色更光鲜。
西江好，西江好，春雨碧黏天。
见说内家消息近，佳人拜舞寿觞前。
扶醉起金鞭。
儿童喜，儿童喜，献寿摘仙桃。
篁峒鸣狐成鬼火，花村买犊卖蛮刀。
惟有使君劳。
燕山桂，燕山桂，犹带窦家香。
月殿一枝金粟满，囊中玉悄捣成霜。
和露入霞觞。
金茎露，金茎露，绝胜九霞觞。
挼碎菊花如玉屑，满盘和月咽风香。
不老是丹方。
六十七，六十七，七岁见端平。
记得是秋除目好，近年大路到南京。
楚制起诸生。
春小小，春小小，梅渐著些些。
未必神仙无白发，依然林下有黄花。
潭影浸流霞。
冬十十，冬十十，亥字雁斜斜。
不用瑶池偷碧实，不须句漏博丹砂其子新漳浦县尹。
阴德遍人家。
臣尚少，臣尚少，少似此翁些。
点半点斑今似雪，飞来飞去自如花。
醉眼看红霞。
人间事，人间事，倒杖拄颐斜。
冷冷清清冰下水，吞吞忍忍饭中砂。
选到老人家。
天正子，天正子，亥正较差些。
床下玉灵头戴刀，手中铜叶锦添花。
乞汝作飞霞城山以石龟为寿，铜荷叶盛之。
辽东鹤，辽东鹤，无语鹤头斜。
尘土不知灰变缟，周遭会见顶成砂。
城郭待还家。
盘之水，盘之水，清可濯吾缨。
我与盘山疏一月，黄花满意绕荒城。
怀抱向谁倾。
十之十，十之十，十十到千龄。
我与盘山同一月，不占甲子后先晴。
携手看升平。
东风雨，东风雨，河汉洗蓬莱。
只见丹山高万丈，不知古驿路傍埃。
到海几时回。
二月八，二月八，长见醉桃腮。
天上玉堂怀旧草，面前金鼎又无梅。
除是老翁来。
鹤会正阳后，又为此公来。
向时圯上，不似魁梧出尘埃。
少日河东赋手，醉里新丰对草，谈笑上金台。
太子少灵气，马客岂仙才。
紫貂裘，骇犀剑，鹦鹉杯。
龙涎沈水是浅，薄命有人猜。
闻说老仙清健，想见风姿皓伟，天语快行催。
凫舄看双去，槐第似亲栽。
五五复五五，二八且重重。
后天先甲如此，满月喜相逢。
一日须倾三百，月小又输一日，不满九千钟。
但愿客常满，莫问海尊空。
赋长篇，赓短韵，剩谈丛。
乱来风日自美，一橘两衰翁。
几见东陵瓜好，又看西邻葵烂，半醉半醒中。
偶得洞宾象，混混起相从。
夫子惠收我，谓我古心徒。
闲居有客无酒，有酒又无鱼。
报道犀兵远坠，问讯陈人何似，陈似隔年萸。
天壤亦大矣，知有孔融乎。
白雪歌，丹元赞，赫蹄书。
洪崖何自过我，便作授经图。
教我天根骑月，规我扶摇去意，餐我白芝符。
从此须溪里，更著赤松湖。
江耆英。
乔木南山，为人父，为众父；光风霁月，有一天，有二天。
固宜十万户之民，同致八千秋之祝。
某俚歌水调，上赞金丹，辄陈宗工，窃幸微眄。
先生岂我辈，造物乃其徒。
荷衣自放林壑，亦未弃银鱼。
留得东篱晚节，笑倒龙山秃帽，一醉插茱萸。
天下有大老，携手盍归乎。
别头经，三昼梦，一编书。
向之麟者止矣，且看老溪图。
历遍后天既未，依约明朝三五，干体适当符。
还以奉公寿，不是讲鹅湖。
明月几万里，与子共中秋。
古今良夜如此，寂寂几时留。
何处胡笳三弄，尚有南楼余兴，风起木飕飕。
白石四山立，玉露下平洲。
醉青州，歌赤壁，赋黄楼。
人间安得十客，谭笑发中流。
看取横江皓彩，犹似沈河白璧，光气彻天浮。
举首快哉去，灯火见神州。
群动各已息，在汝梦中游。
尘埃大地如水，儿女不堪愁。
寂寂古人安在，冉冉吾年如此，何处有高楼。
客有洞箫者，泪不下能收。
庾楼坠，秦楼渺，楚楼休。
知公所恨何事，不是为封侯。
自有此山此月，说甚何年何处，重泛木兰舟。
起舞酹英魄，余愤海西流。
寂寂复寂寂，此月古时明。
银河也变成陆，灰劫断槎横。
历落英雄孺子，灭没龙光牛斗，胜败黯然平。
玉笛叫空阔，终有故人情。
雁南飞，乌绕树，鹤归城。
问君有酒，何不鼓瑟更吹笙。
我饮呜呜起舞，我舞僛僛白发，顾影可怜生。
旧日中秋客，几处几回晴。
尽，明日又续之此夕酹江月，犹记濯缨秋。
濯缨又去如水，安得主人留。
旧日登楼长笑，此日新亭对泣，秃鬓冷飕飕。
木落下极浦，渔唱发中洲。
芙蓉阙，鸳鸯阁，凤凰楼。
夜深白露纷下，谁见湿萤流。
自有此生有客，但恨有鱼无酒，不了一生浮。
重省看潮去，今夕是杭州。
不饮强须饮，不饮奈何明。
也曾劬秃当了，依旧滑如冰。
一吸金波荡漾，再吸琼楼倾倒，吾杓亦长盈。
试入壶中看，只似世间晴。
饮连江，江连月，月连城。
十年离合老矣，悲喜得无情。
想见凄然北望，欲说明年何处，衣露为君零。
同此大圆镜，握手认环瀛。
仙掌下驰道，清露滴芙蓉。
无憀似酒初醒，身世笑颦中。
万朵花灯夜宴，一叶扁舟海岛，寂寂五更风。
误赏明妆靓，愁思满青铜。
陂六六，三十六，渺何穷。
江南曲曲烟雨，谁是醉施翁。
但恨才情都老，无复风流曾梦，缥缈赋惊鸿。
寄语清净社，小饮合相容。
不饮强须饮，今日是重阳。
向来健者安在，世事两茫茫。
叔子去人远矣，正复何关人事，堕泪忽成行。
叔子泪自堕，湮没使人伤。
燕何归，鸿欲断，蝶休忙。
渊明自无可奈，冷眼菊花黄。
看取龙山落日，又见骑台荒草，谁弱复谁强。
酒亦有何好，暂醉得相忘。
夜深未能睡，明日为赋此寄之。
山水无宿约，村暗自当还。
不知有客乘兴，载我弄沧湾。
酒吸明河欲尽，月落三星在下，未放水风闲。
影转松起舞，扶步入林间。
恨无人，横野笛，叫关山。
知君慷慨何事，惜得米阳关。
看取大江东去，把酒凄然北望，说著泪潺小湲。
我饮自须尽，君唱有何难。
雨声深院里，歌扇小楼中。
当时飞燕马上，妖艳为谁容。
娇颤须扶未稳，腰褭轻笼小驻，玉女最愁峰。
掠鬓过车骤，回首意冲冲。
宝钗斜，云鬓乱，几曾逢。
谁知去三步远，此痛与君同。
玉箸残妆谁见，獭髓轻痕妙补，粉黛不须浓。
重见为低诉，余恨更匆匆。
未信仙都子，曾识老仙翁仙都，槐城所领宫观。
卿卿少年去后，心与道人同。
挥尘不须九锡，开阁苦无长物，闲日醉千钟。
一笑欠伸起，儿戏大槐中时槐城方放妾。
友彭聃，招园绮，傲乔松。
年来多惯世事，莫莫恼司空。
等得三朝好老，恰则而今虚左，梅信已先通。
富贵正不免，从此学痴聋。
百千孙子子，八十老翁翁。
人间天下清福，阅世苦难同。
谁叹东门猎倦，谁笑南阳舞罢，万事五更钟。
但愿人长久，聊复进杯中。
故侯瓜，丞相柏，大夫松。
诸公健者安在，春梦转头空。
可笑先生无病，病在枕流漱石，福至自然通。
聋者固多笑，一笑更治聋。
我有此客否，难作主人翁。
小年自不相似，偶与大年同先生与槐城同月生，先后三日。
见说东厢诸少，正拥家君胜会，二八舞歌钟。
亦欲得公重，公在画堂中。
笑青蒿，真小草，倚长松。
典衣欲作汤饼，家酿愧瓶空。
公有潭州百斛，公有秫田二顷，贺客万钱通。
小大不相似，但可似公聋。
落日半亭榭，山影没壶中。
苍然欲不可极，迢递未归鸿。
锦织家人何在，春寄故人不到，寂寞听疏钟。
木末见江去，无雪著渔翁。
词舂容，歌慷慨，语玲珑。
岁云暮矣相见，明日是东风。
远想使君台上，携手与人同乐，中夜说元龙。
世事无足语，且看烛花红。
天地有中气，第一是中元。
新秋七七，月出河汉斗牛间。
正是使君初度，如见中州河岳，绿鬓又朱颜。
茎露一杯酒，清彻瑞人寰。
大暑退，潢潦净，彩云斑。
三壬三甲厚重，屹不动如山。
从此五风十雨，自可三年一日，香寝镇狮蛮。
起舞愿公寿，未可愿公还。
夜看二星度，高会列群英。
苍颜白发乌帽，风人古槐清。
客有羽衣来者，仍是寻常百姓，坐觉孟公惊。
且勿多酌我，未厌我狂醒。
金瓯启，银信喜，衮衣新。
向来淮浙草木，隐隐有余声。
闻说并阑沙语，感念石壕村事，倾耳发惊霆。
举酒奉公寿，天意厚苍生。
造物反乎覆，白首困耆英。
吟风赏月石上，一笑再河清。
一百八盘道路，二十四桥歌舞，身世梦堪惊。
独酌未能醉，已醉蓦然醒。
别与老，惊相见，几回新。
来时燕栖未稳，满耳又蝉声。
闲忆钱塘江上，两点青山欲白，血石起鞭霆。
此事复安在，相对说平生。
百年生名世；处前古当今之会，千万世开太平。
某隃望门墙，状深赞颂；积忱依永，奏伎小词，上犯钧严，不胜悚恐庆抃之至。
晓殿龙光起。
御香浓、新诗写就，云飞相第。
一自骑箕承帝赉，千载君臣鱼水。
端不负、当年弧矢。
赤壁周郎神游处，料羞看、故垒斜阳里。
今共看，更无比。
尊前若说平生事。
叹长江、几番风浪，几人胆碎。
数载太平丰年瑞。
三百年间又几。
想皇揆、初心应喜。
渐近中秋团团月，算人间天上、俱清美。
祝千岁，似甲子。
秋老寒香圃。
自春来、桔槔闲了，去天尺五。
陌上踏歌来何暮，收得黄云如土。
但稽首、福星初度。
不是使君人间佛，甚今朝、欲雨今朝雨。
持寿酒，为公舞。
虎头画手谁堪许。
写天人、方瞳红颊，共宾笑语。
卫戟连营三千士，簇簇满城箫鼓。
早恐是、留公不住。
飞去翩翩嫌白鹭，算年来、稀姓多登府。
祝千岁，奉明主。
春入番江雨。
满湖山、莺啼燕语，前歌后舞。
闻道行骢行且止，却听谯楼更鼓。
正未卜、阴晴同否。
老子胸中高小范，这精神、堪更开封府。
新治足，旧民苦。
扁舟浩荡乘风去。
看莱衣、思贤堂上，寿觞朝举。
六十二三前度者，敢望香山老傅。
又过了、午年端午。
采采菖蒲三三节，寄我公、矫矫扶天路。
重归衮，到相圃。
我误留公住。
看人间、犹是重阳，满城风雨。
父老棠阴携孺子，记得元宵歌舞。
但稽首、乌乌无语。
我有桓筝千年恨，为谢公、目送还云抚。
公不乐，尚何苦。
吾侬心事凭谁诉。
有谁知、闭户穷愁，欲从之去。
闻道明朝生申也，满酌一杯螺浦。
又知复、明年何处。
天若有情西江者，便使君、骢马来当路。
香瓣起，胜金缕。
忘却来时路。
恨苍苍、寒冰弃我，江南闲处。
世事早知今如此，何不老农老圃。
更种个、梅花深住。
冻雨前朝浯溪石，对苍苔、堕泪怜臣甫。
山似我，两眉聚。
岁云暮矣如何度。
但多情、寂寥相念，二三君子。
越石暮年扶风赋，犹解闻鸡起舞。
恨不减、二三十岁。
一曲相思碧云合，醉凭君、为我歌如缕。
君念我，似同祖。
昨醉君家酒。
从今十万八千场，未收老友。
人道水仙标格俊，不许梅花殿后。
但赢得、一年年瘦。
迤逦聚星楼上雪，待天风、浩荡重携手。
酌君酒，献君寿。
年前春入燕台柳。
看联翩、四辈金鞭，长楸承受。
岂有中朝瓯覆久，更落闽山海口。
端自有、玉堂金斗。
我喜明年申又酉，但乞浆、所得皆醇酎。
拚醉里，送行昼。
七十三年矣。
记小人、四百四十五番甲子。
看到蓬莱水清浅，休说树犹如此。
但梦梦、昨非今是。
一曲尊前离鸾操，抚铜仙、清泪如铅水。
歌未断，我先醉。
新来画得耆英似。
似灞桥、风雪吟肩，水仙梅弟。
里巷依稀灵光在，飞过劫灰如洗。
笑少伴、乌衣余几。
老子平生何曾默号默轩，暮年诗、句句皆成史。
个亥字，甲申起。
绝北寒声动。
渺黄昏、叶满长安，云迷章贡。
最苦周公千年后，正与莽新同梦。
五十国、纷纷入中。
摇飏都人歌郿坞，问何如、昨日崧高颂。
胪九锡，竟谁风。
当初共道擎天重。
奈天教、垓下风寒，滹沱兵冻。
寂寞放翁南园记，带得园柑进奉。
怅回首、何人修凤。
寄语权门趋炎者，这朝廷、不是邦昌宋。
真与赝，可能共。
不相见故耳，为此发歌。
吾鬓如霜蕊。
自江南、西风尘起，倒骑秃尾。
旧日汾阳中书令，何限门生儿子。
到今也、陆沈草昧。
醉里不行西州路，但斗间、看望成龙气。
聊寂寞，自相慰。
夫君自是人间瑞。
叹生儿、当如异日，孙仲谋耳。
健笔风云蛟龙起，人物山川形势。
犹有封、狼居胥意。
伐木嘤嘤出幽谷，问天之将丧斯文未。
吾待子，望如岁。
何处从头说。
但倾尊、淋漓醉墨，疏疏密密。
看取两轮东西者，也是樊笼中物。
这光景、年来都别。
白发道人隆中像壁间有武侯像，旅中坐对，笑相逢、对拥炉边雪。
又过了，上元节。
纸窗旋补寒穿穴。
柳黏窗、青青过雨，劝君休折。
睡不成酣酒先醒，花底东风又别。
夜复夜、吟魂飞越。
典却西湖东湖住，十三年不出今朝出。
容易得，二三月。
岁事峥嵘甚。
是当年、爆竹驱傩，插金幡胜。
忽晓阑街儿童语，不为上元灯近。
但笑拣、梅簪公鬓。
莫恨青青如今白，愿年年、语取东君信。
巾未堕，笑重整。
他年不信东风冷。
鼓连天、银烛花光，柳芽催迸。
漫说沈香亭羯鼓，自著锦袍吟凭。
待吹彻、玉箫人醒。
不带汝阳天人福，便不教、百又余年剩。
歌此曲，休辞饮。
叶叶跳珠雨。
里湖通、十里红香，画桡齐举。
昨梦天风高黄鹄，下俯人间何许。
但动地、潮声如鼓。
竹阁楼台青青草。
问木棉、羁客魂归否西湖里湖荷花最盛，贾似道建第葛岭，与竹阁为邻，里湖由是禁不往来。
似道贬死漳州木棉庵。
盘泣露，寺钟语。
梦回酷似灵均苦。
叹神游、前度都非，明朝重五。
满眼离骚无人赋，忘却君愁吊古。
任醉里、乌乌缕缕。
渺渺茂陵安期叟，共鄗池、夜别还于楚。
采润绿，久延伫。
广州蒲涧寺，安期生家也。
始皇尝至其家，共语三日夜。
今其地犹产菖蒲十二节，生服菖蒲得仙者。
襟泪涔涔雨。
料骚魂、水解千年、依然轻举。
还看吴儿胥涛上，高出浪花几许。
绝倒是、东南旗鼓。
风雨蛟龙争何事，问彩丝、香粽犹存否。
溪女伴，采莲语。
古人不似今人苦。
漫追谈、少日风流，三三五五。
谁似鄱阳鸱夷者，相望怀沙终古。
待唤醒、重听金缕。
尚有远游当年恨，恨南公、不见秦为楚。
天又暮，黯凝伫。
风雨东篱晚。
渺人间、南北东西，平芜烟远。
旧日携壶吹帽处，一色沈冥何限。
天不遣、魂销肠断。
不是苦无看山分，料青山、也自羞人面。
秋后瘦，老来倦。
惊回昨梦青山转。
恨一林、金粟都空，静无人见。
默默黄花明朝有，只待插花寻伴。
又谁笑、今朝蝶怨。
潦倒玉山休重醉，到簪萸、忍待人频劝。
今又惜，几人健。
与客携壶去。
望高高、半山失却，满城风雨。
何许白衣人邂逅，小立东篱共语。
未怪是、催租断句。
寂寞午鸡啼三四，悄老人、桥上前期误。
卿且去，整吾屦。
寒空旧是题诗处。
莽云烟、缠蛟舞凤，东吴西楚。
千古新亭英雄梦，泪湿神州块土。
叹落日、鸿沟无路。
一片沙场君不去，空平生、恨恨王夷甫。
凭半醉，付金缕。
携手登高赋。
望前山、山色如烟，烟光如雨。
少日凭阑峰南北，谁料美人迟暮。
漫回首、残基冷绪。
长恨中原无人问，到而今、总是经行处。
书易就，雁难付。
斜阳日日长亭路。
倚秋风、洞庭一剑，故人何许。
寂寞柴桑寒花外，还有白衣来否。
但哨遍、长歌归去。
尚有孔明英英者，怅孔明、自是英英误。
歌未断，鬓成缕。
问何年种植。
独成蹊、秾华烂漫，锦开千步。
花下老人犹记我，不似那回赏处。
并吹却、道边谢墅。
黄四娘家今何在，也飘零、偎向前村住。
千万恨，寄红雨。
携壶藉草行歌暮。
记前宵、深盟止酒，况堪扶路。
破手一杯花浮面，不觉二三四五。
更竹里、颠狂崔护。
试语看花诸君子，但如今、俯仰成前度。
君不见，曲江树。
少日都门路。
听长亭、青山落日，不如归去。
十八年间来往断予往来秀城十七八年，自己巳夏归，又十六年矣，白首人间今古。
又惊绝、五更一句。
道是流离蜀天子，甚当初、一似吴儿语。
臣再拜，泪如雨。
画堂客馆真无数。
记画桥、黄竹歌声，桃花前度。
风雨断魂苏季子，春梦家山何处。
谁不愿、封侯万户。
寂寞江上南轮四角，问长安、道上无人住。
啼尽血，向谁诉。
一笑披衣起。
笑昨宵、东风似梦，韩张卢李。
白发红云溪上叟，不记儿孙年齿。
但回首、秦亡汉驶。
苦苦渔郎留不住，约扁舟、后日重来此。
吾已老，尚能竣。
少年未解留人意。
恍出山、红尘吹断，落花流水。
天上玉堂人间改，漫欸乃声千里。
更说似、玄都君子。
闻道酿桃堪为酒，待酿桃、千石成千醉。
春有尽，瓮无底。
灯共墙檠语。
记昨朝、芒鞋蓑笠，冷风斜雨。
月入宫槐槐影淡，化作槐花无数。
恍不记、鳌头压处。
不恨扬州吾不梦，恨梦中、不醉琼花露。
空耿耿，吊终古。
千蜂万蝶春为主。
怅何人、老忆江南，北朝开府。
看取当年风景在，不待花奴催鼓。
且未说、春丁分俎。
一曲沧浪邀吾和，笑先生、尚是邯郸步。
如秉苘，续残炬。
记玄都、看花君子，一生恨奈何许。
青云紫陌悠悠者，几个玉人成土。
今在否。
但四海九州，屈指从头疏。
吾年空负。
看射虎南山，遭逢醉尉，何须饮田父。
神清梦，也是堂堂欧府。
此中无破头虑。
种槐不隔鞭蛆恶，更祝二郎儿做。
苍苍古。
漫年又一年，老却南公楚。
池塘春暮。
笑步步呜蛙，看成两部，正似未忘鼓。
三百年、人间天上，遽如许、遽如许。
落花寒食东风雨，漠漠长陵抔土。
魂归否。
怕些不分明，又堕人笺疏。
且无相负。
记昔与诸贤，共谈洛下，曾识老人父。
牛衣泪，冷落闻鸡东府。
风尘曾独深虑。
子规声断长门晓，春梦不堪重做。
千万古。
但目极心伤，宛转虞兮楚。
江东日暮。
想野草荒田，而今何处，不待雍门鼓。
道醉乡、无边无岸，一尊到彼殊径。
是间转海人知处，尺地不教渠剩。
尊亦癭。
同一斗消酲，一石犹难信。
临风小等。
记我友醒狂，相从有意，中路恨羌永。
梅花晚，早已雪堆余鬓。
此花宁复风韵。
空寒独倚天为主，天又几时曾定。
今为晋。
看秦女山中，绿发垂垂顶。
百年一瞬。
叹高卧北窗，闲过五十，无说答形影。
渺斜阳、村烟酒市，独教王谢如此。
渔翁梦入江头絮，寂寂平安西子。
东风起。
东风起。
种桃千桃皆流水。
桥边万里。
甚老子情钟，明朝后日，又洒送春泪。
青过雨，历历远山如洗。
暮云堪共谁倚。
诸贤洛下风流散，轻薄纷纷余几。
聊尔尔。
问世事。
何如自嗅残花蕊。
金铜剑履。
但陌上相逢，摩挲一笑，铸此几时矣。
又非他、今年晴少，海棠也恁空过。
清赢欲与花同梦，不似蝶深深卧。
春怜我。
我又自、怜伊不见侬赓和。
已无可奈。
但愁满清漳，君归何处，无泪与君堕。
春去也，尚欲留春可可。
问公一醉能颇。
钟情剩有词千首，待写大招招些。
休阿那。
阿那看、荒荒得似江南麽。
老夫婆娑。
问篱下闲花，残红有在，容我更簪朵。
是他家、绛唇翠袖，可容卿有功否。
相思不到胭脂井，只隔东林烟柳。
春去又。
漫一夜东风，吹得花成旧。
无人举酒。
但照影堤流图他红泪，飘洒到襟袖。
人间事，大半归谋诸妇。
不如意十八九。
敲门夜半窥园李，赤脚玉川惊走。
何处有。
更灸烛风流，看到人归后。
休休回首。
笑旧日园林，佺巢曾园洞中楼名蜀锦平园亭名，处处可携手。
怎知他、春归何处，相逢且尽尊酒。
少年袅袅天涯恨，长结西湖烟柳。
休回首。
但细雨断桥，憔悴人归后。
东风似旧。
问前度桃花，刘郎能记，花复认郎否。
君且住，草草留君翦韭。
前宵正恁时候。
深杯欲共歌声滑，翻湿春衫半袖。
空眉皱。
看白发尊前，已似人人有。
临分把手。
叹一笑论文，清狂顾曲，此会几时又。
正何须、阳关肠断，吴姬苦劝人酒。
中年怀抱萦萦处，看取伴烟和柳。
柳摇首。
笑飞到家山，已是酴醿后。
留连话旧。
同溪上儿童，颇曾见我，有此故人否。
相逢地，还忆今宵三韭本语，谓廿七也。
青山只了迎候。
东风自送归帆去，吹得乱红沾袖。
暮云皱。
听杜宇高高，啼向无何有。
江花垂手。
任春色重来，江花更好，难可少年又。
大垂手、小垂手，舞名。
更比他、东风前度，依然一榻如许。
深深旧是谁家府，落日画梁燕语。
帘半雨。
记湖海平生，相遇忘宾主。
阑珊春暮。
看城郭参差，长空淡淡，沙鸟自来去。
江山好，立马白云飞处。
秦川终是吾土。
登临笑傲西山笏，烟树高高杜宇。
君且住。
况双井泉甘，汲遍茶堪煮。
歌残金缕。
恰黄鹤飞来，月明三弄，仍是岳阳吕。
醒复醒、行吟泽畔，焉能忍此终古。
招魂过海枫林暝，招得魂归无处。
朝又暮。
但依旧，禁街人静冬冬鼓。
画般沈雨。
听欸乃渔歌，兴亡事远，咽咽未能句。
君且住。
能歌吾不如汝。
悠悠鼓枻而去。
沧洲揽结芳成艾，唤作张三李五。
羌自苦。
更闲却，玉堂端帖多多许。
无人自语。
把画扇鸾边，香罗雪底，题作午年午。
想幼安、辽东归后，自羞年少龙首。
长安市上垆边卧，枉却快行家走。
空两袖。
染醉墨淋漓，把似天香透。
功名邂逅。
便六一词高，君谟字伟，但见说行昼。
人间事，苦似成丹无候。
神清苔字如镂。
明年六十闻歌后，颇记薄醺醺否。
儿拍手。
笑马上葛疆，也作家山友。
烦伊起寿。
更时复一中，毋多酌我，疏影共三嗅。
也何须、晴如那日，欣然且过江去。
玄都纵有看花便，耿耿自羞前度。
堪恨处。
人道是，漫山先落坡翁句。
东风绮语坡海市语。
但适意当前，来寻须赋，此土亦吾圃。
海山石，犹记芙蓉城主。
弹过飞种成土。
是间便作仙客杏，谁与一栽千树。
朝又暮。
怅二十五年，临路花如故甲子初见。
人生自苦。
只唤渡观桃，侵寻至此，世事奈何许。
是耶非、吾年如此，更痴更悔今昨。
狂吟近日疏于酒，转似秋山瘦削。
浑未觉。
凭儿子门生，前度登高弱。
情怀又恶。
叹亲友中年，不堪离别，况复久零落。
长生药。
有分神仙难学。
人生聊复行乐。
百年半梦随流水，半在南枝北萼。
妾命薄。
但寂寞黄昏，时听城楼角。
愁无可著。
且取醉尊前，明朝休问，昨日已忘却。
对尊前、簪花骑竹，老胡起起能舞。
春风浩荡天涯去，惟有薰吟自语。
槐正午。
看万户蜂脾，帘幕双双乳。
娇儿骏女。
漫学得琵琶，依稀马上，总是主恩处。
凌烟像，空倚临风玉树。
升沈事遽如许。
刘郎惯是瑶池客，又醉碧桃三度。
花下数。
记三度三千，结子多红雨。
年年五五。
共准拟阶庭，钗符献酒，袅袅缀双虎。
碧霄澄暮霭，引琼驾、碾秋光。
看翠阙风高，珠楼夜午，谁捣玄霜。
沧茫。
玉田万顷，趁仙查、咫尺接天潢。
仿佛凌波步影，露浓佩冷衣凉。
明榼。
净洗新妆。
随皓彩、过西厢。
正雾衣香润，云鬟绀湿，私语相将。
鸳鸯。
误惊梦晓，掠芙蓉、度影入银塘。
十二阑干伫立，凤箫怨彻清商。
觅梅花信息，拥吟袖、暮鞭寒。
自放鹤人归，月香水影，诗冷孤山。
等闲。
泮寒睍暖，看融城、御水到人间。
瓦陇竹根更好，柳边小驻游鞍。
琅玕。
半倚云湾。
孤棹晚、载诗还。
是醉魂醒处，画桥第二，奁月初三。
东阑。
有人步玉，怪冰泥、沁湿锦鹓斑。
还见晴波涨绿，谢池梦草相关。
软尘飞不到，过微雨、锦机张。
正荫绿池幽，交枝径窄，临水追凉。
宫妆。
盖罗障暑，泛青苹、乱舞五云裳。
迷眼红绡绛彩翠深偷见鸳鸯。
湖光。
两岸潇湘。
风荐爽、扇摇香。
算恼人偏是，萦丝露藕，连理秋房。
涉江。
采芳旧恨，怕红衣、夜冷落横塘。
折得荷花忘却，棹歌唱入斜阳。
疏钟敲暝色，正远树、绿愔愔，看渡水僧归，投林鸟聚，烟冷秋屏。
孤云。
渐沈雁影，尚残箫、倦鼓别游人。
宫柳栖鸦未稳，露梢已挂疏星。
重城。
禁鼓催更。
罗袖怯、暮寒轻。
想绮疏空掩，鸾绡翳锦，鱼钥收银。
兰灯。
伴人夜语，怕香消、漏永著温存。
犹忆回廓待月，画兰倚遍桐阴。
晴空摇翠浪，画禽静、霁烟收。
听暗柳啼莺，新簧弄巧，如度秦讴。
谁绸。
翠丝万缕，飏金梭、宛转织芳愁。
风袅余音甚处，絮花三月宫沟。
扁舟。
缆系轻柔。
沙路远、倦追游。
望断桥斜日，蛮腰竞舞，苏小墙头。
偏忧。
杜鹃唤去，镇绵蛮、竟日挽春留。
啼觉琼疏午梦，翠丸惊度西楼。
游船人散后，正蟾影、印寒湫。
看冷沁鲛眠，清宜兔浴，皓彩轻浮。
扁舟。
泛天镜里，溯流光、澄碧浸明眸。
栖鹭空惊碧草，素鳞远避金钩。
临流。
万象涵秋。
怀渺渺、水悠悠。
念汉皋遗佩，湘波步袜，空想仙游。
风收。
翠奁乍启，度飞星、倒影入芳洲。
瑶瑟谁弹古怨，渚宫夜舞潜虬。
碧尖相对处、向烟外、挹遥岑。
记舞鹫啼猿，天香桂子，曾去幽寻。
轻阴。
易晴易雨，看南峰、淡日北峰云。
双塔秋擎露冷，乱钟晓送霜清。
登临。
望眼增明。
沙路白、海门青。
正地幽天迥，水鸣山籁，风奏松琴。
虚楹。
半空聚远，倚阑干、暮色与云平。
明月千岩夜午，溯风跨鹤吹笙。
新雨洗晴空。
碧浅眉峰。
翠楼西畔画桥东。
柳线嫩黄才半染，眼眼东风。
绣户掩芙蓉。
帐减香筒。
远烟轻霭弄春容。
雁雁又归莺未到，谁寄愁红。
波影摇花碎锦铺。
竹风清泛玉扶疏。
画屏纹枕小纱帱。
合色麝囊分翠绣，夹罗萤扇缕金书。
十分凉意淡妆梳。
浅色初裁试暖衣。
画帘斜日看花飞。
柳摇蛾绿妒春眉。
象局懒拈双陆子，宝弦愁按十三徽。
试凭新燕问归期。
草梦初回，柳眠未起，新阴才试花讯。
雏鸳迎晓偎香，小蝶舞晴弄影。
飞梭庭院，早已觉、日迟人静。
画帘轻、不隔春寒，旋减酒红香晕。
吟欲就、远烟催暝。
人欲醉、晚风吹醒。
瘦肌羞怯金宽，笑靥暖融粉沁。
珠歌缓引。
更巧试、杏妆梅鬓。
怕等闲、虚度芳期，老却翠娇红嫩。
香迎晓白。
看烟佩霞绡，弄妆金谷。
倦倚画阑，无语情深娇足。
云拥瑶房翠暖，绣帐卷、东风倾国。
半捻愁红，念旧游、凝伫兰翘，瑞鸾低舞庭绿。
犹想沈香亭北。
人醉里，芳笔曾题新曲。
自翦露痕，移取春归华屋。
丝障银屏静掩，悄未许、莺窥蝶宿。
绛蜡良宵，酒半阑、重绕鸳机，醉靥争妍红玉。
娇绿迷云，倦红颦晓，嫩晴芳树。
渐午阴、帘影移香，燕语梦回，千点碧桃吹雨。
冷落锦宫人归后，记前度兰桡停翠浦。
凭阑久，凝想凤翘，慵听金缕。
留春问谁最苦。
奈花自无言莺自语。
对画楼残照，东风吹远，天涯何许。
怕折露条愁轻别，更烟暝长亭啼杜宇。
垂杨晚，但罗袖、暗沾飞絮。
单煞。
喜余至，拥裘曳杖，相从于山巅水涯松云竹雪之间。
酒酣，促膝笑语，尽出笈中画、囊中诗以娱客。
醉归船窗，紞然夜鼓半矣。
归途再雪，万山玉立相映发，冰镜晃耀，照人毛发，洒洒清入肝鬲，凛然不自支，疑行清虚府中，奇绝境也。
朅来故山，恍然隔岁，慨然怀思，何异神游梦适。
因窃自念人间世不乏清景，往往汨汨尘事，不暇领会，抑亦造物者故为是靳靳乎。
不然，戴溪之雪，赤壁之月，非有至高难行之举，何千载之下，寥寥无继之者耶。
因赋此解，以寄余怀。
冰溪空岁晚，苍茫雁影，浅水落寒沙。
那回乘夜兴，云雪孤舟，曾访故人家。
千林未绿，芳信暖、玉照霜华，共凭高，联诗唤酒，暝色夺昏鸦。
堪嗟。
澌鸣玉佩，山护云衣，又扁舟东下。
想故园、天寒倚竹，袖薄笼纱。
诗筒已是经年别，早暖律、春动香葭。
愁寄远，溪边自折梅花。
暖消蕙雪，渐水纹漾锦，云淡波溶。
岸香弄蕊，新枝轻袅条风。
次第燕归将近，爱柳眉、桃靥烟浓。
鸳径小，芳屏聚蝶，翠渚飘鸿。
六桥旧情如梦，记扇底宫眉，花下游骢。
选歌试舞，连宵恋醉珍丛。
怕里早莺啼醒，问杏钿、谁点愁红。
心事悄，春娇又入翠峰。
流苏静掩罗屏小。
春梦苦无分晓。
一缕旧情谁表。
暗逐余香袅。
相思谩寄流红杳。
人瘦花枝多少。
郎马未归春老。
空怨王孙草。
丝雨织莺梭。
浮钱点细荷。
燕风轻、庭宇正清和。
苔面唾茸堆绣径，春去也、奈春何。
宫柳老青蛾。
题红隔翠波。
扇鸾孤、尘暗合欢罗。
门外绿阴深似海，应未比、旧愁多。
波影暖浮玉甃，柳阴深锁金铺。
湘桃花褪燕调雏。
又是一番春暮。
碧柱情深凤怨，云屏梦浅莺呼。
绣窗人倦冷熏炉。
帘影摇花亭午。
霜风渐入龙香被。
夜寒微涩宫壶水。
滴滴是愁声。
声声滴到明。
梦魂随雁去。
飞到颦眉处。
雁已过西楼。
又还和梦愁。
楚江湄，湘娥乍见，无言洒清泪。
淡然春意。
空独倚东风，芳思谁寄。
凌波路冷秋无际。
香云随步起。
谩记得，汉宫仙掌，亭亭明月底。
冰弦写怨更多情，骚人恨，枉赋芳兰幽芷。
春思远，谁叹赏、国香风味。
相将共、岁寒伴侣。
小窗净、沈烟熏翠袂。
幽梦觉，涓涓清露，一枝灯影里。
彩胜宜春，翠盘消夜，客里暗惊时候。
翦燕心情，呼卢笑语，景物总成怀旧。
愁鬓妒垂杨，怪稚眼、渐浓如豆。
尽教宽尽春衫，毕竟为谁消瘦。
梅浪半空如绣。
便管领芳菲，忍孤诗酒。
映烛占花，临窗卜镜，还念嫩寒宫袖。
箫鼓动春城，竞点缀、玉梅金柳。
厮句元宵，灯前共谁携手。
上，间亦分致贵邸。
余客辇下，有以一枝已下共缺十八行朱钿宝玦。
天上飞琼，比人间春别。
江南江北，曾未见，谩拟梨云梅雪。
淮山春晚，问谁识、芳心高洁。
消几番、花落花开，老了玉关豪杰。
金壶翦送琼枝，看一骑红尘，香度瑶阙。
韶华正好，应自喜、初识长安蜂蝶。
杜郎老矣，想旧事、花须能说。
记少年，一梦扬州，二十四桥明月。
烟水阔。
高林弄残照，晚蜩凄切。
碧碪度韵，银床飘叶。
衣湿桐阴露冷，采凉花、时赋秋雪。
叹轻别。
一襟幽事，砌蛩能说。
客思吟商还怯。
怨歌长、琼壶暗缺。
翠扇恩疏，红衣香褪，翻成消歇。
玉骨西风，恨最恨、闲却新凉时节。
楚箫咽。
谁倚西楼淡月。
燕子时时度翠帘。
柳寒犹未褪香绵。
落花门巷家家雨，新火楼台处处烟。
情默默，恨恹恹。
东风吹动画秋千。
拆桐开尽莺声老，无奈春何只醉眠。
蛩老无声深夜静。
新霜粲、一帘灯影。
妒梦鸿高，烘愁月浅，萦乱恨丝难整。
笙字娇娥谁为靓。
香襟冷、怕看妆印。
绣阁藏春，海棠偷暖，还似去年风景。
放舟于荷深柳密间。
舞影歌尘，远谢耳目。
酒酣，采莲叶，探题赋词。
余得塞垣春，翁为翻谱数字，短箫按之，音极谐婉，因易今名云采绿鸳鸯浦，画舸水北云西。
槐薰入扇，柳阴浮桨，花露侵诗。
点尘飞不到，冰壶里、绀霞浅压玻璃。
想明榼、凌波远，依依心事寄谁。
移棹舣空明，苹风度、琼丝霜管清脆。
咫尺挹幽香，怅岸隔红衣。
对沧洲、心与鸥闲，吟情渺、莲叶共分题。
停杯久，凉月渐生，烟合翠微。
思撩人，醉捻花枝，倚声成句晴丝罥蝶，暖蜜酣蜂，重檐卷春寂寂。
雨萼烟梢，压阑干、花雨染衣红湿。
金鞍误约，空极目、天涯草色。
阆苑玉箫人去后，惟有莺知得。
余寒犹掩翠户，梁燕乍归，芳信未端的。
浅薄东风，莫因循、轻把杏钿狼藉。
尘侵锦瑟。
残日绿窗春梦窄。
睡起折花无意绪，斜倚秋千立。
后则尽入里湖，抵暮始出，断桥小驻而归，非习于游者不知也。
故中山极击节余闲却半湖春色之句，谓能道人之所未云禁苑东风外，饧暖丝晴絮，春思如织。
燕约莺期，恼芳情偏在，翠深红隙。
漠漠香尘隔。
沸十里、乱弦丛笛。
看画船，尽入西泠，闲却半湖春色。
柳陌。
新烟凝碧。
映帘底宫眉，堤上游勒。
轻暝笼寒，怕梨云梦冷，杏香愁幂。
歌管酬寒食。
奈蝶怨、良宵岑寂。
正满湖、碎月摇花，怎生去得。
虹雨霉风，翠萦苹渚，锦翻葵径。
正小亭、曲沼幽深，簟枕梦回，苔色槐阴清润。
暗忆兰汤初洗玉，衬碧雾笼绡垂蕙领。
轻妆了，袅凉花绛缕，香满鸾镜。
人闲午迟漏永。
看双燕将雏穿藻井。
喜玉壶无暑，凉涵荷气，波摇帘影。
画舸西湖浑如旧，又菰冷蒲香惊梦醒。
归舟晚，听谁家、紫箫声近。
瑞云盘翠侵妆额。
眉柳嫩、不禁愁积。
返魂谁染东风笔。
写出郢中春色。
人去后、垂杨自碧。
歌舞梦、欲寻无迹。
愁随两桨江南北。
日暮石城风急。
汉宫乍出慵梳掠。
关月冷、玉沙飞幕。
龙香拨重春葱弱。
一曲哀弦谩托。
君恩厚、空怜命薄。
青冢远、几番花落。
丹青自是难描摸。
不是当时画错。
桂影满空庭。
秋更廿五声。
一声声、都是消凝。
新雁旧蛩相应和，禁不过、冷清清。
酒与梦俱醒。
病因愁做成。
展红绡、犹有余馨。
暗想芙蓉城下路，花可可、雾冥冥。
欹枕听西风。
蛩阶月正中。
弄秋声、金井孤桐。
闲省十年吴下路，船几度、系江枫。
辇路又迎逢。
秋如归兴浓。
叹淹留、还见新冬。
湖外霜林秋似锦，一片片、认题红。
感岁华之摇落，不能不以之兴怀也。
酒阑日暮，怃然成章。
重到西泠，记芳园载酒，画船横笛。
水曲芙蓉，渚边鸥鹭，依依似曾相识。
年芳易失。
段桥几换垂杨色。
谩自惜。
愁损庚郎，霜点鬓华白。
残蛩露草，怨蝶寒花，转眼西风，又成陈迹。
叹如今、才消量减，尊前孤负醉吟笔。
欲寄远情秋水隔。
旧游空在，凭高望极斜阳，乱山浮紫，暮云凝碧。
呈露。
古今夸赏，不出香白，顾未及此，欠事也。
施中山赋之，余和之。
宫檐融暖晨妆懒。
轻霞未匀酥脸。
倚竹娇颦，临流瘦影，依约尊前重见。
盈盈笑靥。
映珠络玲珑，翠绡葱蒨。
梦入罗浮，满衣清露暗香染。
东风千树易老，怕红颜旋减，芳意偷变。
赠远天寒，吟香夜永，多少江南新怨。
琼疏静掩。
任翦雪裁云，竞夸轻艳。
画角黄昏，梦随春共远。
念芳钿委路，粉浪翻空，谁补春痕。
伫立伤心事，记宫檐点鬓，候馆沾襟。
东君护香情薄，不管径云深。
叹金谷楼危避风台浅，消瘦飞琼。
梨云已成梦，谩蝶恨凄凉，人怨黄昏。
捻残枝重嗅，似徐娘虽老，犹有风情。
不禁许多芳思，青子渐成阴。
怕酒醒歌阑，空庭夜月羌管清。
醉，且调新弄以谢之碧淡春姿，柳眠醒、似怯朝来酥雨。
芳程乍数。
唤起探花情绪。
东风尚浅，甚先有、翠娇红妩。
应自把、罗绮围春，占得画屏春聚。
留连绣丛深处。
爱歌云袅袅，低随香缕。
琼窗夜暖，试与细评新谱。
妆梅媚晚，料无那、弄颦佯妒。
还怕里、帘外笼莺，笑人醉语。
雪霁寒轻，兴来载酒移吟艇。
玉田千顷。
桥外诗情迥。
重到孤山，往事和愁醒。
东风紧。
水边疏影。
谁念梅花冷。
粉黄衣薄沾麝尘。
作南华、春梦乍醒。
活计一生花里，恨晓房、香露正深。
芳蹊有恨时时见，趁游丝、高下弄晴。
生怕被春归了，赶飞红、穿度柳阴。
玉肌多病怯残春。
瘦棱棱。
睡腾腾。
清楚衣裳，不受一尘侵。
香冷翠屏春意靓，明月淡，晓风轻。
楼中燕子梦中云。
似多情。
似无情。
酒醒歌阑，谁为唤真真。
尽日琐窗人不到，莺意懒，蝶愁深。
玉立照新妆，翠盖亭亭，凌波步秋绮。
真色生香，明榼摇淡月，舞袖斜倚。
耿耿芳心，奈千继、情丝萦系。
恨开迟、不嫁东风，颦怨娇蕊。
花底谩卜幽期，素手采珠房，粉艳初退。
雨湿铅腮，碧云深、暗聚软绡清泪。
访藕寻莲，楚江远、相思谁寄。
棹歌回，衣露满身花气。
波暖尘香，正嫩日轻阴，摇荡清昼。
几日新晴，初展绮枰纹绣。
年少忍负韶华，尽点断、艳歌芳酒。
看翠帘、蝶舞蜂喧，催趁禁烟时候。
杏腮红透梅钿皱。
燕将归、海棠厮句。
寻芳较晚，东风约、还在刘郎后。
凭问柳陌旧莺，人比似、垂杨谁瘦。
倚画阑无语，春恨远、频回首。
花不定。
燕尾翦开红影。
几点露香蜂赶趁。
日迟帘幕静。
试把翠蛾轻晕。
愁满宝台鸾镜。
屈指一春将次尽。
归期犹未稳。
飞丝半湿惹归云。
愁里又闻莺。
淡月秋千，落花庭院，几度黄昏。
十年一梦扬州路，空有少年心。
不分不晓，恹恹默默，一段伤春。
郡僚间载酒相慰荐，长歌清釂，正尔供愁，客梦栩栩，已飞度四桥烟水外矣。
醉余短弄，归日将大书之垂虹。
腻叶阴清，孤花香冷，迤逦芳洲春换。
薄酒孤吟，怅相知游倦。
想人在、絮幕香帘凝望，误认几许，烟樯风幔。
芳草天涯，负华堂双燕。
记箫声、淡月梨花院。
砑笺红、谩写东风怨。
一夜落月啼鹃，唤四桥吟缆。
荡归心、已过江南岸。
清宵梦、远逐飞花乱。
几千万缕垂杨，翦春愁不断。
秋水浸芙蓉，清晓绮窗临镜。
柳弱不胜愁重，染兰膏微沁。
下阶笑折紫玫瑰，蜂蝶扑云鬓。
回首见郎羞走，罥绣裙微褪。
斋、西安令翁浩堂、郡博士洪恕斋，一时名流星聚，见为奇事。
倅居据龟阜，下瞰万室，外环四山，先子作堂曰啸咏。
撮登览要，蜿蜒入后圃。
梅清竹癯，亏蔽风月，后俯官河，相望一水，则小蓬莱在焉。
老柳高荷，吹凉竟日。
诸公载酒论文，清弹豪吹，笔研琴尊之乐，盖无虚日也。
余时甚少，执杖屦，供洒扫，诸老绪论殷殷，金石声犹在耳。
后十年过之，则径草池萍，怃然葵麦之感，一时交从，水逝云飞，无人识令威矣。
徘徊水竹间，怅然久之，因谱白石自制调，以寄前度刘郎之怀云记千竹、万荷深处。
绿净池台，翠凉亭宇。
醉墨题香，闲箫横玉尽吟趣。
胜流星聚。
知几诵、燕台句。
零落碧云空，叹转眼、岁华如许。
凝伫。
望涓涓一水，梦到隔花窗户。
十年旧事，尽消得、庾郎愁赋。
燕楼鹤表半飘零，算惟有、盟鸥堪语。
谩倚遍河桥，一片凉云吹雨。
人也。
泚笔赋情，不复作少年丹白想。
或者以九方皋求我，则庶几焉东风又入江南岸，年年汉宫春早。
宝屑无痕，生香有韵，消得何郎花恼。
孤山梦绕。
记路隔金沙，那回曾到。
夜月相思，翠尊谁共饮清醥。
天寒空念赠远，水边凭为问，春得多少。
竹外凝情，墙阴照影，谁见嫣然一笑。
吟香未了。
怕玉管西楼，一声霜晓。
花自多情，看花人自老。
酥雨烘晴，早柳盼颦娇，兰芽愁醒。
九街月淡，千门夜暖，十里宝光花影。
尘凝步袜，送艳笑、争夸轻俊。
笙箫迎晓，翠幕卷、天香宫粉。
少年紫曲疏狂，絮花踪迹，夜蛾心性。
戏丛围锦，灯帘转玉，拚却舞勾歌引。
前欢谩省。
又辇路、东风吹鬓。
醺醺倚醉，任夜深春冷。
老去闲情懒。
东风外、菲菲花絮零乱。
轻鸥涨绿，啼鹃暗碧，一春过半。
寻芳已是来迟，怕迤逦、华年暗换。
应怅恨、白雪歌空，秋霜鬓冷谁管。
凭阑自笑清狂，事随花谢，愁与春远。
持杯顾曲，登楼赋笔，杜郎才减。
前欢已隔残照，但耿耿、临高望眼。
溯流红、一棹归时，半蟾弄晚。
瑶妃鸾影逗仙云。
玉成痕。
麝成尘。
露冷鲛房，清泪霰珠零。
步绕罗浮归路远，楚江晚，赋宫斜，招断魂。
酒醒。
梦醒。
惹新恨。
褪素妆，愁涴粉。
翠禽夜冷。
舞香恼、何逊多情。
委佩残钿，空想坠楼人。
欲挽湘裙无处觅，倩谁为，寄江南，万里春。
幅，霞翁领客落成之。
初筵，翁俾余赋词，主宾皆赏音。
酒方行，寄闲出家姬侑尊，所歌则余所赋也。
调闲婉而辞甚习，若素能之者。
坐客惊托敏妙，为之尽醉。
越日过之，则已大书刻之危栋间矣翠屏围昼锦。
正柳织烟绡，花易春镜。
层阑几回凭。
看六桥莺晓，两堤鸥暝。
晴岗隐隐。
映金碧、楼台远近。
谩曾夸、万幅丹青，画笔画应难尽。
那更。
波涵月彩，露裛莲妆，水描梅影。
调朱弄粉，凭谁写，四时景。
问玉奁西子，山眉波盼，多少浓施浅晕。
算何如、付与吟翁，缓评细品。
云叶千重，麝尘轻染金缕。
弄娇风软、霞绡舞。
花国选倾城，暖玉倚银屏，绰约娉婷，浅素宫黄争妩。
生怕春知，金屋藏娇深处。
蜂蝶寻芳无据。
醉眼迷花映红雾。
修花谱。
翠毫夜湿天香露。
烛摇花，香袅穗，独自奈春冷。
过了收灯，才始作花信。
无端雨外余酲，莺边残梦，又还动、惜芳心性。
忍重省。
几多绿意红情，吟笺倩谁整。
香减春衫，老却旧荀令。
小楼深闭东风，曲屏斜倚，知他是、为谁成病。
芳草碧茸茸。
染恨无穷。
一春心事雨声中。
窄索宫罗寒尚峭，闲倚熏笼。
犹记粉阑东。
同醉香丛。
金鞍何处骤骅骢。
袅袅绿窗残梦断，红杏东风。
不下珠帘怕燕瞋。
旋移芳槛引流莺。
春光却早又中分。
杏火无烟然绿暗，梨云如雪冷清明。
冶游天气冶游心。
丝雨笼烟织晚晴。
睡余春酒未全醒。
翠钿轻脱隐香痕。
生怕柳绵萦舞蝶，戏抛梅弹打啼莺。
最难消遣是残春。
仙赤壁数百年故事，游兴甚逸。
余尝赋诗三百言以纪清适，坐客和篇交属，意殊快也。
越明年秋，复寻前盟于白荷凉月间。
风露浩然，毛发森爽，遂命苍头奴横小笛于舵尾，作悠扬杳渺之声，使人真有乘查飞举想也。
举白尽醉，继以浩歌清溪数点芙蓉雨，苹飙泛凉吟艗。
洗玉空明，浮珠沆瀣，人静籁沈波息。
仙潢咫尺。
想翠宇琼楼，有人相忆。
天上人间，未知今夕是何夕。
此生此夜此景，自仙翁去后，清致谁识。
散发吟商，簪花弄水，谁伴凉宵横笛。
流年暗惜。
怕一夕西风，并梧吹碧。
底事闲愁，醉歌浮大白。
湘屏展翠叠。
恨入宫沟流怨叶。
釭冷金花暗结。
又雁影带霜，蛩音凄月。
珠宽腕雪。
叹锦笺、芳字盈箧。
人何在，玉箫旧约，忍对素娥说。
愁切。
夜砧幽咽。
任帐底、沈烟渐灭。
红兰谁采赠别。
洛汜分绡，汉浦遗玦。
舞鸾光半缺。
最怕听、离弦乍阕。
凭阑久，一庭香露，桂影弄栖蝶。
绀玉波宽，碧云亭小，苒苒水枫香细。
鱼牵翠带，燕掠红衣，雨急万荷喧睡。
临槛自采瑶房，铅粉沾襟，雪丝萦指。
喜嘶蝉树远，盟鸥乡近，镜奁光里。
帘户悄、竹色侵棋，槐阴移漏，昼永簟花铺水。
清眠乍足，晚浴初慵，瘦约楚裙尺二。
曲砌虚庭夜深，月透龟纱，凉生蝉翅。
看银潢泻露，金井啼鸦渐起。
瑶台月冷，佩渚烟深，相逢共话凄凉。
曳雪牵云，一般淡雅梳妆。
樊姬岁寒旧约，喜玉儿、不负萧郎。
临水镜，看清铅素靥，真态生香。
长记湘皋春晓，仙路迥，冰钿翠带交相。
满引台杯，休待怨笛吟商。
凌波又归甚处，问兰昌、何似唐昌。
春梦好，倩乐风、留驻琐窗。
妆额黄轻，舞衣红浅，西风又到人间。
小雨新霜，萍池藓径生寒。
输它汉宫姊妹，粲星钿、霞佩珊珊。
凉意早，正金盘露洁，翠盖香残。
三十六宫秋好，看扶疏仙影，伴月长闲。
宝络风流，何如细蕊堪餐。
幽香未应便减，傲清霜、正自宜看。
吟思远，负东篱、还赋小山。
柳梢烟软已璁珑。
娇眼试东风。
情丝又逐青丝乱，剩寒轻、犹恋芳栊。
笋玉新裁早燕，杏钿时引晴蜂。
当时兰柱系花骢。
人在小楼东。
莺娇戏索迎春句，爱露笺、新染香红。
未信闲情便懒，探花拚醉琼钟。
柳色淡如秋。
蝶懒莺羞。
十分春事九分休。
开尽楝花寒尚在，怕上帘钩。
京洛少年游。
谁念淹留。
东风吹雨过西楼。
残梦宿酲相合就，一段新愁。
相傍清明晴便慳。
闭门空自惜花残。
海棠半坼难禁雨，燕子初归不耐寒。
金鸭冷，锦鹓闲。
银釭空照小屏山。
翠罗袖薄东风峭，独倚西楼第几阑。
寒菊欹风栖小蝶。
帘栊静、半规凉月。
梦不分明，恨无凭据，肠断锦笺盈箧。
哀角吹霜寒正怯。
倚瑶筝、暗愁谁说。
宝兽频添，玉虫时翦，长记旧家时节。
玉沁唇脂，香迷眼缬，肉红初映仙裳。
湘皋春冷，谁翦茜云香。
疑是潘妃乍起，霞侵脸、微印宫妆。
还疑是，寿阳凝醉，无语倚含章。
绛绡，清泪冷，东风寄远，愁损红娘。
笑李凡桃俗，蝶喜蜂忙。
莫把杏花轻比，怕杏花、不敢承当。
飘零处，还随流水，应去误刘郎。
吹梅声噎。
帘卷初弦月。
一寸春霏消蕙雪。
愁染垂杨带结。
画桥平接金沙。
软红浅隔儿家。
燕子未归门掩，晚妆空对菱花。
晚莺桥噎。
庭户溶溶月。
一树湘桃飞茜雪。
红豆相思渐结。
看看芳草平沙。
游鞯犹未归家。
自是萧郎飘荡，错教人恨杨花。
山、碧浪湖者，皆横陈于前，特吾几席中一物耳。
遥望具区，渺如烟云；洞庭、缥缈诸峰，矗矗献状，盖王右丞、李将军著色画也。
松风怒号，暝色四起，使人浩然忘归。
慨然怀古，高歌举白，不知身世为何如也。
溪山不老，临赏无穷，后之视今，当有契余言者。
因大书山楹，以纪来游波影摇涟甃。
趁熏风、一舸来时，翠阴清昼。
去郭轩楹才数里，藓磴松关云岫。
快屐齿、筇枝先后。
空半危亭堪聚远，看洞庭、缥缈争奇秀。
人自老，景如旧。
来帆去棹还知否。
问古今、几度斜阳，几番回首。
晚色一川谁管领，都付雨荷烟柳。
知我者、燕朋鸥友。
笑拍阑干呼范蠡，甚平吴、却倩垂纶手。
吁万古，付卮酒。
柳花飏白，又火冷饧香，岁时荆楚。
海棠似语。
惜芳情燕掠，锦屏红舞。
怕里流芳，暗水啼烟细雨。
带愁去。
叹寂寞东园，空想游处。
幽梦曾暗许。
奈草色迷云，送春无路。
翠丸荐俎。
掩清尊谩忆，舞蛮歌素。
怨碧飘香，料得啼鹃更苦。
正愁伫。
暗春阴、倦箫残鼓。
仙山非雾非烟，翠微缥缈楼台亚。
江芜海树，晴光雨色，天开图画。
两岸潮平，六桥烟霁，晚钩帘挂。
自玄晖去后，云情雪意，丹青手、应难写。
花底朝回多暇。
倚高寒、有人潇酒。
东山杖屦，西州宾客，笑谈风雅。
贮月杯宽，护香屏暖，好天良夜。
乐闲中日月，清时钟鼓，结春风社。
枇杷花老洞云深。
流水冷冷。
蓝田谁种玲珑玉，土华寒、晕碧云根。
佳兴秋英春草，好音夜鹤朝禽。
闲听天籁静看云。
心境俱清。
好风不负幽人意，送良宵、一枕松声。
四友江湖泉石，二并钟鼎山林。
松风兰露滴崖阴。
瑶草入帘青。
玉凤惊飞，翠蛟时舞，喷薄溅春云。
冰壶不受人间暑，幽碧哢珍禽。
花外琴台，竹边棋墅，处处是闲情。
花气半侵云阁，柳阴近隔春城。
画阑明月按瑶筝。
醉倚满身芳影。
翠格素虬晴雪，锦笼紫凤香云。
东风吹玉满闲庭。
二十四帘春靓。
诗情画意。
只在阑干外。
雨露天低生爽气。
一片吴山越水。
宫烟醉柳春晴。
海风洗月秋明。
唤取九霞飞佩，夜凉跨鹤吹笙。
桐阴薇影小阑干。
昼永琐窗闲。
当日清谭赌墅，风流犹记乐山。
犀奁象局，惊回槐梦，飞雹生寒。
自有仙机活著，未应袖手旁观。
天水碧。
染就一江秋色。
鳌戴雪山龙起蛰。
快风吹海立。
数点烟鬟青滴。
一杼霞绡红湿。
白鸟明边帆影直。
隔江闻夜笛。
竹色苔香小院深。
蒲团茶鼎掩山扃。
松风吹净世间尘。
静养金芽文武火，时调玉轸短长清。
石床闲卧看秋云。
长清、短清，皆琴曲名。
山青青。
水泠泠。
养得风烟数亩成。
乾坤一草亭。
云无心。
竹无心。
我亦无心似竹云。
岁寒同此盟。
步玲珑，寻窈窕，瑶草四时碧。
小小蓬莱，花气透帘隙。
几回翠水荷初，苍崖梅小，绮寮掩、玉壶春色。
柳屏窄。
芳槛日日东风，几醉几吟笔。
曲折花房，莺燕似相识。
最怜灯影才收，歌尘初静，画楼外、一声秋笛。
灯辉辉。
月微微。
帐暖香深春漏迟。
梦回闻子规。
欲成诗。
未成诗。
生怕春归春又归。
花飞花未飞。
小桥萦绿。
密翠藏吟屋。
千顷风烟森万玉。
依约辋川韦曲。
临流照影何人。
悠然倚仗看云。
柳色翠迷山色，泉声清和蝉声。
锦城春晓。
苑陌芳菲早。
可是杜陵人未老。
日日酒迷花恼。
归鞯困倚芳酲。
醒来还有新吟。
人与杏花俱醉，春风一路闻莺。
静香真色。
花与人争白。
属玉双飞烟月夕。
点波一奁秋碧。
翠罗袖薄天寒。
笛声何处关山。
手捻一枝春色，东风怨入江南。
万雪千霜。
禁持不过，玉雪生光。
水部情多，杜郎老去，空恼愁肠。
天寒野屿空廓。
静倚竹、无人自香。
一笑相逢，江南江北，竹屋山窗。
映水穿篱。
新霜微月，小蕊疏枝。
几许风流，一声龙竹，半幅鹅溪。
江头怅望多时。
欲待折、相思寄伊。
真色真香，丹青难写，今古无诗。
夜鹤惊飞。
香浮翠藓，玉点冰枝。
古意高风，幽人空谷，静女深帏。
芳心自有天知。
任醉舞、花边帽欹。
最爱孤山，雪初晴后，月未残时。
开了木芙蓉。
一年秋已空。
送新愁、千里孤鸿。
摇落江蓠多少恨，吟不尽、楚云峰。
往事夕阳红。
故人江水东。
翠衾寒、几夜霜浓。
梦隔屏山飞不去，随夜鹊、绕疏桐。
好梦不分明。
楚云千万层。
带围宽、愁损兰成。
玉杵玄霜才咫尺，青羽信、便沈沈。
水调夜楼清。
清宵谁共听。
砑笺红、空赋倾城。
几度欲吟吟不就，可煞是、没心情。
橙香小院，桂冷闲庭，西风雁影涵秋。
凤拨龙槽，新声小按梁州。
莺吭夜深啭巧，凝凉云、应为歌留。
慵顾曲，叹周郎老去，鬓改花羞。
何事登临感慨，倩金蕉一洗，千古清愁。
屡舞高歌，作成陶谢风流。
人生最难一笑，拚尊前、醉倒方休。
待醉也，带黄花、须带满头。
皆再和之。
会余有西州之恨，因用韵以写幽怀。
舞红愁碧晚萧萧。
溯回潮。
伫仙桡。
风露高寒，飞下紫霞箫。
一雁远将千万恨，怀渺渺，翦愁云，风外飘。
酒醒未醒香旋消。
采江蓠，吟楚招。
清徽芳笔，梅魂冷、月影空描。
锦瑟瑶尊，闲度可怜宵。
二十四阑愁倚遍，空怅望，短长亭，长短桥。
雁霜苔雪冷飘萧。
断魂潮。
送轻桡。
翠袖珠楼，清夜梦琼箫。
江北江南云自碧，人不见，泪花寒，随雨飘。
愁多病多腰素消。
倚清琴。
调大招。
江空年晚，凄凉句、远意难描。
月冷花阴，心事负春宵。
几度问春春不语，春又到，到西湖，第几桥。
痴云翦叶，檐滴夜深悄。
银城飞捷翠垅，占祥丰年报。
白战清吟未了。
寒鹊惊枝晓。
鹤迷翠表。
山阴今日，醉卧何人问安道。
交映虚窗净沼。
不许游尘到。
谁念絮帽茸裘，叹幼安今老。
玉鉴修眉未扫。
白雪词新草。
冰蟾光皎。
梅心香动，闲看春风上琼岛。
回风带雨，冻涩漏声悄。
小窗照影虚白，几误邻鸡报。
千树天花绽了。
鹄立通明晓。
眼空八表。
宫袍带月，醉里应迷灞陵道。
风静琼林翠沼。
片片随春到。
吟鞯十里新堤，怪四山青老。
玉唾珠尘怕扫。
句冷池塘草。
白天寒皎。
飞琼何在，梦觅梨云度仙岛。
芳事晚。
数点杏钿香浅。
恻恻轻寒风翦翦。
锦屏春梦远。
稚柳拕烟娇软。
花影暗藏深院。
初试轻衫并画扇。
牡丹红未展。
轻翦楚台云，玉影半分秋月。
一饷凄凉无语，对残花么蝶。
碧天愁雁不成书，郎意似秋叶。
闲展鸳绡残谱，卷泪花双叠。
燕泥沾粉，鱼浪吹香，芳堤十里晴。
静惹游丝，花边袅袅扶春。
多情最怜飘泊，记章台、曾绾青青。
堪爱处，是扑帘娇软，随马轻盈。
长是河桥三月，做一番晴雪，恼乱诗魂。
带雨沾衣，罗襟点点离痕。
休缀潘郎鬓影，怕绿窗、年少人惊。
卷春去，翦东风、千缕碎云。
记花阴映烛，柳影飞梭，庭户东风。
彩笔争春艳，任香迷舞袖，醉拥歌丛。
画帘静掩芳昼，云翦玉璁珑。
奈恨绝冰弦，尘消翠谱，别凤离鸿。
莺笼。
怨春远，但翠冷闲阶，坠粉飘红。
事逐华年换，叹水流花谢，燕去楼空。
绣鸳暗老薇径，残梦绕雕栊。
怅宝瑟无声，愁痕沁碧，江上孤峰。
燕翎谁寄愁笺，天涯望极王孙草。
新烟换柳，光风浮蕙，余寒尚峭。
倚杖看云，翦灯听雨，几番诗酒。
叹长安倦客，江南旧恨，飞花乱、清明后。
堤上垂杨风骤。
散香绵、轻沾吟袖。
曲尘两岸，纹波十里，暖蒸香透。
海阔云深，水流春远，梦魂难句。
问莺边按谱，花前觅句，解相思否。
舞红轻带愁飞，宝鞯暗忆章台路。
吟香醉雨，吹箫门巷，飘梭院宇。
立尽残阳，眼迷睛树，梦随风絮。
叹江潭冷落，依依旧恨，人空老、柳如许。
锦瑟华年暗度。
赋行云、空题短句。
情丝系燕，么弦弹凤，文君更苦。
烟水流红，暮山凝紫，是春归处。
怅江南望远，苹花自采，寄将愁与。
月地无尘，珠宫不夜，翠笼谁炼铅霜。
南州路杳，仙子误入唐昌。
零露滴，湿微妆。
逗清芬、蝶梦空忙。
梨花云暖，梅花雪冷，应妒秋芳。
虚庭夜气偏凉。
曾记幽丛采玉，素手相将。
青蕤嫩萼，指痕犹映瑶房。
风透幕，月侵床。
记梦回、粉艳争香。
枕屏金络，钗梁绛楼，都是思量。
碧脑浮冰，红薇染露，骊宫玉唾谁捣。
麝月双心，凤云百和，宝钟佩环争巧。
浓熏浅注，疑醉度、千花春晓。
金饼著衣余润，银叶透帘褭。
素被琼篝夜悄。
酒初醒、翠屏深窈。
一缕旧情，空趁断烟飞绕。
罗袖余馨渐少。
怅东阁、凄凉梦难到。
谁念韩郎，清愁渐老。
宝阶斜转春宵永，云屏敞、雾卷东风新霁。
光动万星寒，曳冷云垂地。
暗省连昌游冶事，照炫转、荧煌珠翠。
难比。
是鲛人织就，冰绡渍泪。
独记梦入瑶台，正玲珑透月，琼钩十二。
金缕逗浓香，接翠蓬云气。
缟夜梨花生暖白，浸潋滟、一池春水。
沈醉。
归时人在，明河影里。
冰条木叶。
又横斜照水，一花初发。
素壁秋屏，招得芳魂，仿佛玉容明灭。
疏疏满地珊湖冷，全误却、扑花幽蝶。
甚美人、忽到窗前，镜里好春难折。
闲想孤山旧事，浸清漪、倒映千树残雪。
暗里东风，可惯无情，搅碎一帘香月。
轻妆谁写崔徽面，认隐约、烟绡重叠。
记梦回，纸帐残灯，瘦倚数枝清绝。
槐薰忽送清商怨，依稀正闻还歇。
故苑愁深，危弦调苦，前梦蜕痕枯叶。
伤情念别。
是几度斜阳，几回残月。
转眼西风，一襟幽恨向谁说。
轻鬟犹记动影，翠蛾应妒我，双鬓如雪。
枝冷频移，叶疏犹抱，孤负好秋时节。
凄凄切切。
渐迤逦黄昏，砌蛩相接。
露洗余悲，暮烟声更咽。
秋水涓涓，情渺渺、美人何许。
还记得、东堂松桂，对床风雨。
流水桃花西塞隐，茂林修竹山阴路。
二十年、历历旧经行，空怀古。
评砚品，临书谱。
笺画史，修茶具。
喜一愚天禀，一闲天赋，百战征求千里马，十年饾饤三都赋。
问何如、石鼎约弥明，同联句。
万壑千岩剡曲，朝南暮北樵中。
江潭杨柳几东风。
犹忆当年手种。
鬓雪愁侵秋绿，容华酒借春红。
非非是是总成空。
金谷兰亭同梦。
金池琼苑曾经醉。
是多少、红情绿意。
东风一枕游仙睡。
换却莺花人世。
渐暮色、鹃声四起。
正愁满、香沟御水。
一色柳烟三十里。
为问春归那里。
残月半篱。
残雪半枝。
孤吟自款柴扉。
听猿啼鸟啼。
人归未归。
无诗有诗。
水边伫立多时。
问梅花便知。
寒侵径叶。
雁风击碎珊瑚屑。
砚凉闲试霜晴贴。
颂菊骚兰，秋事正奇绝。
故人又作江西别。
书楼虚度中秋节。
碧阑倚遍愁谁说。
愁是新愁，月是旧时月。
殢余酲，寻旧雨，愁与病相半。
绿意阴阴，丝竹静深院。
绝怜事逐春移，泪随花落，似翦断、鲛房珠串。
喜重见。
为谁倦酒慵诗，筠屏掩双扇。
白发潘郎，羞见看花伴。
可堪好梦残时，新愁生处，烟月冷、子规声断。
渐萋萋、芳草绿江南，轻晖弄春容。
记少年游处，箫声巷陌，灯影帘栊。
月暖烘炉戏鼓，十里步香红。
欹枕听新雨，往事朦胧。
还是江春梦晓，怕等闲愁见，雁影西东。
喜故人好在，水驿寄诗筒。
数芳程、渐催花信，送归帆、知第几番风。
空吟想，梅花千树，人在其中。
信山阴、道上景多奇，仙翁幻吟壶。
爱一邱一壑，一花一草，窈窕扶疏。
染就春云五色，更种玉千株。
咳唾骚香在，四壁骊珠。
曲折冷红幽翠，涉流花润净，步月堂虚。
羡风流鱼鸟，来往贺家湖。
认秦鬟、越妆窥镜，倚斜阳、人在会稽图。
图多赏，池香洗砚，山秀藏书。
护春帘幕东风里，当年问花曾到。
玉影孤搴，冰痕半拆，漠漠冻云迷道。
临流更好。
正雪意逢迎，阴光相照。
梦入罗浮，古苔啁哳翠禽小。
一枝空念赠远，溯波流不到，心事谁表。
倚竹天寒，吟香夜冷，几度月昏霜晓。
寻芳欠早。
怕鹤怨山空，雁归书少。
不恨春迟，恨春容易老。
记移灯翦雨，换火篝香，去岁今朝。
乍见翻疑梦，向梅边携手，笑挽吟桡。
依依故人情味，歌舞试春娇。
对婉娩年芳，漂零身世，酒趁愁消。
天涯未归客，望锦羽沈沈，翠水迢迢。
叹菊荒薇老，负故人猿鹤，旧隐谁招。
疏花温撩愁思，无句到寒梢。
但梦绕西泠，空江冷月，魂断随潮。
琼壶歌月，白发簪花，十年一梦扬州。
恨入琵琶，小怜重见湾头。
尊前漫题金缕，奈芳情、已逐东流。
还送远，甚长安乱叶，都是闲愁。
次第重阳近也，看黄花绿酒，也合迟留。
脆柳无情，不堪重系行舟。
百年正消几别，对西风、休赋登楼。
怎去得，怕凄凉时节，团扇悲秋。
结客千金，醉春双玉。
旧游宫柳藏仙屋。
白头吟老茂陵西，清平梦远沈香北。
玉笛天津，锦囊昌谷。
春红转眼成秋绿。
重翻花外侍儿歌，休听酒边供奉曲。
玉润金明。
记曲屏小几，翦叶移根。
经年汜人重见，瘦影娉婷。
雨带风襟零乱，步云冷、鹅筦吹春。
相逢旧京洛，素靥尘缁，仙掌霜凝。
国香流落恨，正冰铺翠薄，谁念遗簪。
水天空远，应念矾弟梅兄。
渺渺鱼波望极，五十弦、愁满湘云。
凄凉耿无语，梦入东风，雪尽江清。
步深幽。
正云黄天淡，雪意未全休。
鉴曲寒沙，茂林烟草，免仰千古悠悠。
岁华晚、漂零渐远，谁念我、同载五湖舟。
磴古松斜，崖阴苔老，一片清愁。
回首天涯归梦，几魂飞西浦，泪洒东州。
故国山川，故园心眼，还似王粲登楼。
最怜他、秦鬟妆镜，好江山、何事此时游。
为唤狂吟老监，共赋销忧。
阁在绍兴，西浦、东州皆其地。
江蓠怨碧，早过了霜花，锦空洲渚。
孤蛩自语。
正长安乱叶，万家砧杵。
尘染秋衣，谁念西风倦旅。
恨无据。
怅望极归舟，天际烟树。
心事曾细数。
怕水叶沈红，梦云离去。
情丝恨缕。
倩回纹为织，那时愁句。
雁字无多，写得相思几许。
暗凝伫。
近重阳、满城风雨。
浅寒梅未绽。
正潮过西陵，短亭逢雁。
秉烛相看，叹俊游零落，满襟依黯。
露草霜花，愁正在、废宫芜苑。
明月河桥，笛外尊前，旧情消减。
莫诉离肠深浅。
恨聚散匆匆，梦随帆远。
玉镜尘昏，怕赋情人老，后逢凄惋。
一样归心，又唤起、故园愁眼。
立尽斜阳无语，空江岁晚。
松雪飘寒，岭云吹冻，红破数椒春浅。
衬舞台荒，浣妆池冷，凄凉市朝轻换。
叹花与人凋谢，依依岁华晚。
共凄黯。
共东风、几番吹梦，应惯识当年，翠屏金辇。
一片古今愁，但废绿、平烟空远。
无语消魂，对斜阳、衰草泪满。
又西泠残笛，低送数声春怨。
照野旌旗，朝天车马，平沙万里天低。
宝带金章，尊前茸帽风欹。
秦关汴水经行地，想登临、都付新诗。
纵英游，叠鼓清笳，骏马名姬。
酒酣应对燕山雪，正冰河月冻，晓陇云飞。
投老残年，江南谁念方回。
东风渐绿西湖柳，雁已还、人未南归。
最关情，折尽梅花，难寄相思。
重叠云衣，微茫雁影，短篷稳载吴雪。
霜叶敲寒，风灯摇晕，棹歌人语呜咽。
拥衾呼酒，正百里、冰河乍合。
千山换色，一镜舞尘，玉龙吹裂。
夜深醉踏长虹，表里空明，古今清绝。
高台在否，登临休赋，忍见旧时明月。
翠消香冷，怕空负、年芳轻别。
孤山春早，一树梅花，待君同折。
小雨分江，残寒迷浦，春容浅入蒹葭。
雪霁空城，燕归何处人家。
梦魂欲渡苍茫去，怕梦轻、还被愁遮。
感流年，夜汐东还，冷照西斜。
萋萋望极王孙草，认云中烟树，鸥外春沙。
白发青山，可怜相对苍华。
归鸿自趁潮回去，笑倦游、犹是天涯。
问东风，先到垂杨，后到梅花。
步晴昼。
向水院维舟，津亭唤酒。
叹刘郎重到，依依谩怀旧。
东风空结丁香怨，花与人俱瘦。
甚凄凉，暗草沿池，冷苔侵甃。
桥外晚风骤。
正香雪随波，浅烟迷岫。
废苑尘梁，如今燕来否。
翠云零落空堤冷，往事休回首。
最消魂，一片斜阳恋柳。
眉消睡黄。
春凝泪妆。
玉屏水暖微香。
听蜂儿打窗。
筝尘半妆。
绡痕半方。
愁心欲诉垂杨。
奈飞红正忙。
绿绮紫丝步障，红鸾彩凤仙城。
谁将三十六陂春。
换得两堤秋锦。
眼缬醉迷朱碧，笔花俊赏丹青。
斜阳展尽赵昌屏。
羞死舞鸾妆镜。
罗窗晓色透花明。
靘瑶笙。
按瑶筝。
试讯东风，能有几分春。
二十四阑凭玉暖，杨柳月，海棠阴。
依依愁翠沁双颦。
爱莺声。
怕鹃声。
人自多情，春去自无情。
把酒问花花不语，花外梦，梦中云。
帘消宝篆卷宫罗。
蜂蝶扑飞梭。
一样东风，燕梁莺院，那处春多。
晓妆日日随香辇，多在牡丹坡。
花深深处，柳阴阴处，一片笙歌。
新雨洗花尘，扑扑小庭香湿。
早是垂杨烟老，渐嫩黄成碧。
晚帘都卷看青山，山外更山色。
一色梨花新月，伴夜窗吹笛。
情缕红丝冉冉，啼花碧袖荧荧。
迷香双蝶下庭心。
一行愔愔帘影。
北里红红短梦，东风雁雁前尘。
称消不过牡丹情。
中半伤春酒病。
忆忆忆忆。
宫罗褶褶消金色。
吹花有尽情无极。
泪滴空帘，香润柳枝湿。
春愁浩荡湘波窄。
红阑梦绕江南北。
燕莺都是东风客。
移尽庭阴，风老杏花白。
彩绳朱乘驾涛云。
亲见许飞琼。
多定梅魂才返，香瘢半掐秋痕。
枕函钗缕，熏篝芳焙，儿女心情。
尚有第三花在，不妨留待凉生。
余寒正怯。
金钗影卸东风揭。
舞衣丝损愁千褶。
一缕杨丝，犹是去年折。
临窗拥髻愁难说。
花庭一寸燕支雪。
春花似旧心情别。
待摘玫瑰，飞下粉黄蝶。
蚕已三眠柳二眠。
双竿初起画秋千。
莺栊风响十三弦。
鱼素不传新信息，鸾胶难续旧因缘。
薄情明月几番圆。
远草情钟，孤花韵胜。
一楼耸翠生秋暝。
十年二十四桥春，转头明月箫声冷。
赋药才高，题琼语俊。
蒸香压酒芙蓉顶。
景留人去怕思量，桂窗风露秋眠醒。
耳目肺肠，不由我乎，更由乎谁。
也不必君平，不消詹尹，不卜何疑，不卜何疑。
三径归来，一时有见，岂为黄初与义熙。
天下事，但行其可，自合乎宜。
大哉用易乘时。
纵乌喙那能食子皮。
叹失若塞翁。
失为得本，赢如刘毅，赢乃输基。
大黠小痴，有余不足，谁必彭殇早与迟。
眼前物，纵铜山金屋，一瞑全非。
搔首倚薰风。
一幅画图尘土中。
鹤怨猿惊人去也，潜龙。
谁绞香车起蛰松。
岁月去熙丰。
世味人情自淡浓。
春去春来墩不竞，匆匆。
蜀水吴山血又红。
天无四壁。
底用量江尺五代樊若水为太祖量江于此。
徒把乾坤分裂，谁与帝、扶民厄。
几年樊圃缺。
耳风腔转笛三十年前，江南笛声有哭襄阳调。
此日双蛾空蹙，依然也，暮山碧。
复不淮楚，往复六千里，共赋此词，括尽山川所历之妙，真所谓兹行平生者也有客过东鲁。
自葛水、泛舟西下，帆开三楚。
万里湖光磨水镜，际五老、落星烟渚。
又飞过、二姑门户。
彭泽柳青新旧色，望九华、依约池阳路。
风雨庙，乌江羽。
蛾眉牛渚皆如故。
问缘何、鲁港汀洲，江声无语。
采石书生勋业在，吊锦袍、公子魂何处。
流恨下、秦淮商女。
多景楼头吟北固，笑平山堂里谁为主。
且烂饮，琼花露。
醉醒琼花露。
买扁舟、邵伯津头，向秦邮去。
流水孤村鸦万点，忆少游、回首斜阳树。
又访著、山阳酒侣。
细剔留城碑藓看，上歌舞、一啸江东主。
望凫峄，过邹鲁。
孔林百拜瞻茔墓。
历四阜、少皞之墟，大庭之库。
竟涉汶河登泰贷，候清光，夜半开玄圃。
迤逦问、东平归路。
蚩冢黄花吟笑罢，下新州，醉白楼头赋。
复淮楚，寻故步。
何而不感。
遂赋此呈燕五峰。
帆卸西湾侧。
望康庐、老峰面目，旧曾相识。
岁岁滔滔江浪远，回首暮云空碧。
今想见、发痕全白。
眠鹿矶头茅屋烂，问草堂、谁管真泉石。
还更有，青牛迹。
老峰点首如招客。
道十年、玉斗窗间，两成疏觌。
赢得老夫谙阅世，不作少年太息。
看雨余、依旧青山色。
汶上归来重过我，最峰头、新长芝堪摘。
分半席、共横笛。
长江衣带水，历代鼎彝功。
服定衣冠礼乐，聊尔就江东。
追忆金戈铁马，保以油幢玉垒，烽燧几秋风。
更有当头著，全局倚元戎。
攒万舸，开一棹，散无踪。
到了书生死节，蜂蚁愧诸公。
上有皇天白日，下有人心青史，未必竟朦胧。
停棹抚遗迹，往恨逐冥鸿。
翠微亭上醉，搔短发、舞缤纷。
问六朝五姓，王姬帝胄，今有谁存。
何似乌衣故垒，尚年年，生长儿孙，今古兴亡无据，好将往史俱焚。
招魂。
何处觅东山，筝泪落清樽。
怅石城暗浪，秦淮旧月，东去西奔。
休说清谈误国，有清谈，还有斯文。
遥睇新亭一笑，漫漫天际江痕。
豪杰说中州。
及此见题多景楼。
曹石当年徒浪耳，悠悠。
岁月滔滔江自流。
风雪老兜鍪。
不混关河事不休。
浪舞桃花颠又蹶，嬴刘。
莫与武陵仙客谋。
迢迢嶓冢水，直泻到东州。
不拣秦淮吴楚，明月一家楼，何代非聊非相，底事柴桑老子，偏恁不推刘。
半体鹿皮服，千古晋貔貅。
过东鲁，登北固，感春秋。
抵掌嫣然一笑，莫枉少陵愁。
说甚萧锅曹石，古矣苏吟米画，黑白满盘收。
对水注杯酒，为我向东流。
二十四桥明月好，暮年方到扬州。
鹤飞仙去总成休。
襄阳风笛急，何事付悠悠。
几阕平山堂上酒，夕阳还照边楼。
不堪风景事回头。
淮南新枣熟，应不说防秋。
唐李太白，访贺知章，浩歌此楼。
想斗酒百篇，眼花落井，一时豪杰，千古风流。
白骨青山，美人黄土，醉魄吟魂安在否。
江南客，因来游胜践，稽首前修。
悠悠。
往事俱休，更莫遣兴亡狂白头。
也莫论高皇、莫论项羽，谁为黄帝，谁为蚩尤。
拶破愁城，吸干酒海，袖拂安梁二山名无暮秋。
题未了，又笑骑白鹤，飞下扬州。
试问司花女。
是何年、培植琼葩，分来何谱。
禁苑岂无新雨露，底事刚移不去，偏恋定、鹤城抔土。
却怕杏花生眼觑。
先廿年、和影无寻处。
遗草木，悴风雨。
看花老我成迟暮。
绕阑干、追忆沈吟，欲言难赋。
根本已非枝叶异，谁把赝苗裨补。
但认得、唐人旧句。
明月楼前无水部。
扣之梅、梅又全无语。
询古柏，过东鲁。
醉面挟风，携杜康酒，酹刘伶台。
问漂母矶头，韩侯安在，钵山池下，乔鹊曾回。
孝说仲车，忠传祖逖，忠孝如今亦可哀。
清河口，但潮生潮落，帆去帆来。
休獃。
且饮三杯。
莫枉教、东乌西兔催。
更谁可百年，脱身不化，谁能五日，笑口长开。
痛饮高歌，胡涂乱抹，快活斗山王秀才。
今天下，曰利而已，何以平哉。
直上倚天楼。
怀哉古楚州。
黄河水、依旧东流。
千古兴亡多少事，分付与、白头鸥。
祖逖与留侯。
二公今在不。
眉上、莫带星愁。
笑拍危阑歌短阕，翁醉矣，且归休。
吾祖文中，曾于夫子，受罔极恩。
有宇宙以来，春秋而后，三纲所系，万古常存。
列国何时，东吴何地，十哲之中尚有言。
况今也、与圣贤邦域，同一乾坤。
卑飞难傍天阍。
但勃窣衔香拜圣门。
要水看黄河，山登岱岳，鲁求君子，学究中原。
虽有他人，不如同姓，仰止文星出禁垣。
又安得，借蒙庄大瓢，酌泗水之源。
楼倚虚空，觉人世、不知何处。
人缥缈、半檐星斗，一窗风露。
潮退沙平凫雁静，夜深月黑鱼龙怒。
把清樽、独自笑余生，成何事。
尘埃外，谈高趣。
烟波上，题诗句。
这美景良宵，且休虚度。
梦觉宦情甜似蜡，老来况味酸如醋。
念儿曹、南北几时归，情朝暮。
万里长江一钓丝。
萧萧蓬鬓任风吹。
微雨过，片帆欹。
青山浓淡更多奇。
江渚春风淡荡时。
斜阳芳草鹧鸪飞。
莼菜滑，白鱼肥。
浮家泛宅不曾归。
烟浦回环几百湾。
无人知此橛头船。
风露冷，月娟娟。
云间一过看飞仙。
野缆闲移石笋江。
旁人争看老眉庞。
铺月席，展风窗。
飞来何处白鸥双。
葭荻横披众木东。
浪花如雪晚来风。
云母幌，水晶宫。
莲花一叶白头翁。
飘忽狂风一霎间。
长鱼吹浪势如山。
牢系缆，蓼花湾。
白鸥沙上伴人闲。
清晓朦胧古渡头。
烟中人语舻声柔。
云五色，蜃成楼。
鸡鸣日出似罗浮。
搔首推篷晓色新。
雪花飘瞥大江滨。
渔父醉，不收缗。
白髭红颊玉为人。
明月愁人夜未央。
篷窗如画水浪浪。
何处笛，起凄凉。
梅花喷作一天霜。
白首渔郎不解愁。
长歌箕踞亦风流。
江上事，寄蜉蝣。
灵均那更恨悠悠。
琉璃为地水精天。
一叶渔舟浪满颠。
风肃肃，露娟娟。
家在芦花何处边。
远入茫茫无尽边。
渔舟来往似行天。
欹枕看，不成眠。
谁识人间太乙仙。
白水塘边白鹭飞。
龙湫山下鲫鱼肥。
欹雨笠，著云衣。
玄真不见又空归。
岩下无心云自飞。
塘边足雨水初肥。
龟曳尾，绿毛衣。
荷盘无数尔安归。
白头翁。
白头翁。
江海为田鱼作粮。
相逢只可唤刘四，不受人呼刘四郎。
寻常一样窗前月，人只看中秋。
年年今夜，争寻诗酒，共上高楼。
一奁明镜，能圆几度，白了人头。
良辰美景，赏心乐事，输少年游。
满目飞明镜。
忆年时、呼朋楼上，畅怀觞咏。
圆到今宵依前好，诗酒不成佳兴。
身恰在、燕台天近。
一段凄凉心中事，被秋光、照破无余蕴。
却不是，诉贫病。
宫庭花草坦幽径。
想夜深、女墙还有，过来蟾影。
千古词人伤情处，旧说石城形胜。
今又说、断桥风韵。
客里婵娟都相似，只後朝、不见潮来信。
且喜得，四边静。
酸风泠泠。
哀笳吹数声。
碎雨冥冥。
泣瑶英。
花心路，芙蓉城。
相思几回魂惊。
肠断坟草青。
琼楼几间。
瑶徽几弹。
觅花声绕回阑。
悄微闻佩环。
帘栊昼闲。
炉薰昼残。
午风摇曳屏山。
露裙红一班。
风卷游云，梨云梦冷人何处。
一溪烟雨。
遮断垂杨路。
恨入琴心，能写当时语。
愁无绪。
泪痕红蠹。
犹带香如故。
已断因缘莫更寻。
寻时烦恼不如心。
从今休听世间音。
鸾梦渐随秋水远，鹤情甘伴野云深。
隔楼花月自阴阴。
长亭望断来时路。
楼台杳霭迷花雾。
山雨隔窗声。
思君魂梦惊。
泪痕侵褥锦。
闲却鸳鸯枕。
有泪不须垂。
金鞍明月归。
故园青草依然绿。
故宫废址空乔木。
狐兔穴岩城。
悠悠万感生。
胡笳吹汉月。
北语南人说。
红紫闹东风。
湖山一梦中。
云薄薄。
人静黄梅院落。
细数花期并柳约。
新愁沾一握。
梦醒从前多错。
寄恨画檐灵鹊。
明月欲西天寂寞。
魂销连晓角。
花雾暖。
红逗海棠开半。
毡坐谈经春四换。
今朝官正满。
好上鳌坡虎观。
好近御屏香案。
休笑吾侬行色缓。
待君来作伴。
春正媚。
闲步武陵源里。
千树霞蒸红散绮。
一枝高插髻。
飞过洞庭烟水。
酩酊莫教花坠。
铅鼎温温神竭帝。
何曾真是醉。
铿金戛玉。
弹就神仙曲。
铁拨鶤弦清更熟。
新腔浑胜俗。
教坊尽道名师。
声华都处俱知。
指日内前宣唤，云韶独步丹墀。
甘棠春色满南丰。
春好处、在黉宫。
宫柳映墙红。
对墙柳、常思耐翁。
文章太守，词华哲匠，人与易居东。
攀恋计无从。
判行省、重临旧封。
青鸟西沈，彩鸾北去，月冷河桥。
梦事荒凉，垂杨暗老，几度魂销。
云边音信迢迢。
把楚些、凭谁为招。
万叠清愁，西风横笛，吹落寒潮。
轻风吹雾月满廓。
芙蕖香、飘入隔窗。
记旧月、闲庭院，擘碎红、蒙幂晓妆。
如今两鬓秋凄恻，负凌波、万倾凄凉。
花若惜、刘郎老，倩藕丝、牵住夕阳。
朔雪驱将残腊去，东风放出新晴。
绣衣瑞彩照岩城。
江天收宿霭，湖水动春声。
要净狐嗥并鱓舞，未烦鹤怨猿惊。
元龙老气正峥嵘。
毫端肤寸润，野烧绿痕生。
津亭折柳，正秋光如画。
绕路黄花拥朝马。
叹市槐景淡，池藻波寒，分明是、三载春风难舍。
军峰天际碧，云隔空同，无奈相思月明夜。
薇药早催人，应占先春，休如我、醉卧水边林下。
待来岁、今时庆除书，绣锦映宫花，玉京随驾。
江村烟雨暗萧萧。
涨寒潮。
送春桡。
目断京尘，何日听鸾箫。
金雀觚棱千里外，指天际，碧云深，魂欲飘。
薰炉炷愁烟尽销。
酒孤斟、谁与招。
满怀情思，任吟笺、赋笔难描。
惆怅山风、吹梦老秋宵。
绿漾湖心波影阔，终待到，借垂杨、月半桥。
汀柳初黄。
送流车出陌，别酒浮觞。
乱山迷去路，空阁带余香。
人渐远，意凄凉。
更暮雨淋浪。
悔不办，窄衫细马，两两交相。
春梁语燕犹双。
叹晓窗新月，独照刘郎。
寄笺频误约，临镜想慵妆。
知几梦，恼愁肠。
任更驻何妨。
但只怜，绿阴匝匝，过了韶光。
帘卷疏棂，楼平危堞，几回笋玉凭阑。
觅花呼酒，更共理哀弹。
暖日柔风好景，行云绕、莺燕翩翩。
谁知道，冶游重到，已赋解连环。
乘云，行处去，花深隔院，应恨春闲。
但紫骝嘶度，时望重关。
长恨江楼柳老，女郎腰、又负眠三。
东城路，一回一感，愁见月儿弯。
雨秀风明，烟柔雾滑，魏家初试娇紫。
翠羽低云，檀心晕粉，独冠洛京新谱。
沈香醉墨，曾赋与、昭阳仙侣。
尘世几经朝暮，花神岂知今古。
愁听流莺自语，叹唐宫、草青如许。
空有天边皓月，见霓裳舞。
更后百年人换，又谁记、今番看花处。
流水夕阳，断魂钟鼓。
院落黄昏，残霞收尽廉纤雨。
天香富贵洛阳城，巧费春工作。
自笑平生吟苦。
写不尽、此花风度。
玉堂银烛，翠幄画阑，万红争妒。
那更深宵，寒光幻出清都府。
嫦娥跨影下人间，来按红鸾舞。
连夜杯行休驻。
生怕化、彩云飞去。
酒阑人静，月淡尘清，晓风轻露。
雾隔平林，风欺败褐，十分秋满黄华。
荒庭人静，声惨寒蛩，惊回羁思如麻。
庾信多愁，有中宵清梦，迢递还家。
楚水绕天涯。
黯销魂、几度栖鸦。
对绿橘黄橙，故园在念，怅望归路犹赊。
此情吟不尽，被西风、吹入胡笳。
目极黄云，飞渡处、临流自嗟。
又斜阳，征鸿影断，夜来空信灯花。
暝霭迷红，水天笼晓，帆去野潮声急。
离鸾独倚，巧燕双飞，忍向东风飘拆。
尘销紫曲阑干，筝雁成声，顿成孤臆。
叹舟回人远，钿花芗泽，悄无痕踪。
憔悴损，俊赏杜郎，多情荀令，欲写别愁无力。
闽星南转，江月西沈，空拟梦来今夕。
古驿荒村，谁怜腻粉风侵，松蝉云湿。
但断魂烟浪，痴看桥西落日。
玉勒丝鞭，彩旗红索，总向愁中休了。
偏怜景媚，为甚愁浓，都为雨多晴少。
桃杏开到梨花，红印香印，绿平幽沼。
也无饶、红药殿春，更作薄寒清峭。
尘梦里、暗换年华，东风能几，又把一番春老。
莺花过眼，蚕麦当头，朝日浓阴笼晓。
休恨烟林杜鹃，只恨啼鸠，呼云声杳。
到如今，暖霭烘晴，满地绿阴芳草。
暮云沈、凄凄花陌，荒苔青润鸳甃。
娇红一捻不胜春，苦雨酸雨僝僽。
从别后。
但暗忆娉婷，几把垂杨蹂。
香销韩袖。
念莺燕悲吟，凤鸾仙去，空负摘花手。
铜铺掩，窥见文窗依旧。
筝琶尘暗弦绉。
欲圆春梦今犹未，怪得西飞太骤。
凝伫久。
拟待倩、鸿都羽客寻仙偶。
青衫湿透。
叹玉骨沈埋，芳魂缥缈，何处酹尊酒。
倚楼西、西风惊鬓，吹回尘思萧瑟。
碧桃花下骖鸾梦，十载雨沈云隔。
空自忆。
漫红蜡香笺，难写旧凄恻。
烟村水国。
欲闲却琴心，蠹残箧面，老尽看花客。
河桥侧。
曾试雕鞍玉勒。
如今已忘南北。
人间纵有垂杨在，欲挽一丝无力。
君莫拍。
浑不似、年时爱听酒边笛。
湘帘巷陌。
但斜照断烟，谈萤衰草，零落旧春色。
莫笑刘郎老。
老刘郎平生，不是山林怀抱。
梦里风云翻海岳，觉后狂歌坠帽。
叹几度、荒鸡误晓。
天际晴云开五色，纵今年、意气犹年少。
机事远，有时到。
凯歌檄笔凭谁道。
对村中、一溪流水，半林斜照。
赖有可人堪话旧，时共掀髯绝倒。
也来问、衮衣茸帽。
聊且问天占百岁，看乾坤、此事如何了。
肠断处，春城草。
醉里江南路。
问梅花、经年冷落，几番烟雨。
玉骨冰肌终是别，犹带孤山瑞露。
想蕴藉、和羹风度。
万紫千红嫌妒早，羡仙标、岂比人间侣。
聊玩弄，六花舞。
云寒木落山城暮。
忽飘来、暗香万斛，春浮江浦。
茅舍竹篱词客老，拟傍东风千树。
看好月、亭亭当午。
流水村中清浅处，称横斜疏影相容与。
时索笑，想应许。
一个兰舟，双桂桨、顺流东去。
但满目、银光万顷，凄其风露。
渔火已归鸿雁汊，棹歌更在鸳鸯浦。
渐夜深、芦叶冷飕飕，临平路。
吹铁笛，鸣金鼓。
丝玉脍，倾香醑。
且浩歌痛饮，藕花深处。
秋水长天迷远望，晓风残月空凝伫。
问人间、今夕是何年，清如许。
越山云，越江水，越王台。
个中景、尽可徘徊。
凌高放目，使人胸次共崔嵬。
黄鹂紫燕报春晚，劝我衔杯。
古时事，今时泪，前人喜，后人哀。
正醉里、歌管成灰。
新愁旧恨，一时分付与潮回。
鹧鸪啼歇夕阳去，满地风埃。
晓拂菱花巧画眉。
猩罗新翦作春衣。
恐春归去，无处看花枝。
已恨东风成去客，更教飞燕舞些时。
惜花人醉，头上插花归。
吴山深。
越山深。
空谷佳人金玉音。
有谁知此心。
夜沈沈。
漏沈沈。
闲却梅花一曲琴。
月高松竹林。
一片风流，今夕与谁同乐。
月台花馆，慨尘埃漠漠。
豪华荡尽，只有青山如洛。
钱塘依旧，潮生潮落。
万点灯光，羞照舞钿歌箔。
玉梅消瘦，恨东皇命薄。
昭君泪流，手捻琵琶弦索。
离愁聊寄，画楼哀角。
独倚浙江楼，满耳怨笳哀笛。
犹有梨园声在，念那人天北。
海棠憔悴怯春寒，风雨怎禁得。
回首华清池畔，渺露芜烟荻。
西园春暮。
乱草迷行路。
风卷残花堕红雨。
念旧巢燕子，飞傍谁家，斜阳外、长笛一声今古。
繁华流水去。
舞歇歌沈，忍见遗钿种香土。
渐橘树方生，桑枝才长，都付与、沙门为主。
便关防、不放贵游来，又突兀梯空，楚王宫宇。
金陵故都最好，有朱楼迢递。
嗟倦客、又此凭高，槛外已少佳致。
更落尽梨花，飞尽杨花，春也成憔悴。
问青山、三国英雄，六朝奇伟。
麦甸葵丘，荒台败垒。
鹿豕衔枯荠。
正朝打孤城，寂寞斜阳影里。
听楼头、哀笳怨角，未把酒、愁心先醉。
渐夜深，月满秦淮，烟笼寒水。
凄凄惨惨，冷冷清清，灯火渡头市。
慨商女不知兴废。
隔江犹唱庭花，余音亹亹。
伤心千古，泪痕如洗。
乌衣巷口青芜路，认依稀、王谢旧邻里。
临春结绮。
可怜红粉成灰，萧索白杨风起。
因思畴昔，铁索千寻，谩沈江底。
挥羽扇、障西尘，便好角巾私第。
清谈到底成何事。
回首新亭，风景今如此。
楚囚对泣何时已。
叹人间、今古真儿戏。
东风岁岁还来，吹入钟山，几重苍翠。
绿芜城上，怀古恨依依。
淮山碎。
江波逝。
昔人非。
今人悲。
惆怅隋天子。
锦帆里。
环朱履。
丛香绮。
展旌旗。
荡涟漪。
击鼓挝金，拥琼璈玉吹。
恣意游嫱。
斜日晖晖。
乱莺啼。
销魂此际。
君臣醉。
貔貅弊。
事如飞。
山河坠。
烟尘起。
风凄凄。
雨霏霏。
草木皆垂泪。
家国弃。
意忘归。
笙歌地。
欢娱地。
尽荒畦。
惟有当时皓月，依然挂、杨柳青枝。
听堤边渔叟，一笛醉中吹。
兴废谁知。
鼓鞞惊破霓裳，海棠亭北多风雨。
歌阑酒罢，玉啼金泣，此行良苦。
驼背模糊，马头奁匝，朝朝暮暮。
自都门燕别，龙艘锦缆，空载得、春归去。
目断东南半壁，怅长淮、已非吾土。
受降城下，草如霜白，凄凉酸楚。
粉阵红围，夜深人静，谁宾谁主。
对渔灯一点，羁愁一搦，谱琴中语。
官舍悄，坐到月西斜。
永夜角声悲自语，客心愁破正思家。
南北各天涯。
肠断裂，搔首一长嗟。
绮席象床寒玉枕，美人何处醉黄花。
和泪捻琵琶。
我向河南来，伊向河西去。
客里相逢只片时，无计留伊住。
去住总由伊，莫把眉头聚。
安得并州快剪刀，割断相思路。
天上人家，醉王母、蟠桃春色。
被午夜、漏声催箭，晓光侵阙。
花覆千官鸾阁外，香浮九鼎龙楼侧。
恨黑风、吹雨湿霓裳，歌声歇。
人去后，书应绝。
肠断处，心难说。
更那堪杜宇，满山啼血。
事去空流东汴水，愁来不见西湖月。
有谁知、海上泣婵娟，菱花缺。
一霎浮云，都掩尽、日无光色。
遥望处、浮图对峙，梵王新阙。
燕子自飞关北外，杨花闲度楼西侧。
慨金鞍、玉勒早朝人，经年歇。
昭君去，空愁绝。
文姬去，难言说。
想琵琶哀怨，泪流成血。
蝴蝶梦中千种恨，杜鹃声里三更月。
最无情、鸿雁自南飞，音书缺。
十年愁眼泪巴巴。
今日思家。
明日思家。
一团燕月照窗纱。
楼上胡笳。
塞上胡笳。
玉人劝我酌流霞。
急捻琵琶。
缓捻琵琶。
一从别后各天涯。
欲寄梅花。
莫寄梅花。
燕子留君君欲去。
征马频嘶不住。
握手空相觑。
泪珠成缕。
眉峰聚。
恨入金徽孤凤语。
愁得文君更苦。
今夜西窗雨。
断肠能赋。
江南句。
莎草被长洲。
吴江拍岸流。
忆故家、西北高楼。
十载客窗憔悴损，搔短鬓、独悲秋。
人在塞边头。
断鸿书寄不。
记当年、一片闲愁。
舞罢羽衣尘面，谁伴我、广寒游。
潋滟湖光绿正肥。
苏堤十里柳丝垂。
轻便燕子低低舞，小巧莺儿恰恰啼。
花似锦，酒成池。
对花对酒两相宜。
水边莫话长安事，且请卿卿吃蛤蜊。
汉家宫阙动高秋。
人自伤心水自流。
今日晴明独上楼。
恨悠悠。
白尽梨园子弟头。
吴王此地有楼台。
风雨谁知长绿苔。
半醉闲吟独自来。
小徘徊。
惟见江流去不回。
长安不见使人愁。
物换星移几度秋。
一自佳人坠玉楼。
莫淹留。
远别秦城万里游。
阵前金甲受降时。
园客争偷御果枝。
白发宫娃不解悲。
理征衣。
一片春帆带雨飞。
鹧鸪飞上越王台。
烧接黄云惨不开。
有客新从赵地回。
转堪哀。
岩畔古碑空绿苔。
离宫别苑草萋萋。
对此如何不泪垂。
满槛山川漾落晖。
昔人非。
惟有年年秋雁飞。
上阳宫里断肠时。
春半如秋意转迷。
独坐沙窗刺绣迟。
泪沾衣。
不见人归见燕归。
华清宫树不胜秋。
云物凄凉拂曙流。
七夕何人望斗牛。
一登楼。
水远山长步步愁。
五陵无树起秋风。
千里黄云与断蓬。
人物萧条市井空。
思无穷。
惟有青山似洛中。
玉砌雕栏。
见吴宫西子，一笑嫣然。
舞困人间半亸，艳粉争妍。
珠帘尽卷，看人间、金屋神仙。
歌队里，霞裾袅娜，百般娇态堪怜。
别有一枝仙种，更同山并蒂，来奉君筵。
猩蜃若教解语，曲谱应传。
柘黄独步，昼笼晴，锦幄张天。
试剪插，金瓶千朵，醉时细看婵娟。
天中树木，高耸玲珑，向濯缨亭曲。
繁枝缀玉。
开朵朵九出。
飞琼环簇。
唐昌曾见，有玉女、来送春目，更月夜、八仙相聚。
素质粲然幽独。
江淮倦客再游，访后土琼英，树已倾覆，攀条掐干，细嗅来、尚有微微清馥。
却疑天上列燕赏，催汝归速。
恐后时、重谪人间，剩把铅华妆束。
绿荷初展。
海榴花半吐，绣帘高卷。
整顿朱弦，奏霓裳初遍，音清意远。
恍然在广寒宫殿，窈窕柔情，绸缪细意，闲愁难剪。
曲中似哀似怨。
似梧桐叶落，秋雨声颤。
岂待闻铃，自泪珠如霰。
春纤罢按，早心已笑慵歌懒。
脉脉凭栏，槐阴转午，轻摇歌扇。
神舟稳驾出沉流。
明月辉辉命自周。
两个先生暗点头。
有来由。
万劫轮回向此休。
修行谁会把心降。
赤凤驱将饮碧江。
调引婴娇笑舞双。
剔银缸。
物物头头现晓窗。
从初得得便风流。
降伏龟蛇住定州。
千日丹成永永收。
好因由。
自在逍遥万事休。
心中无事气神和。
不觉忻忻言语多。
剑用衠铜磨更磨。
害风哥。
割了舌头赶退魔。
尘寰财色苦相萦。
著爱浮华役此身。
好收灵源一点真。
绝贪嗔。
便是逍遥到岸人。
无无无有有无无，悟得无无便不愚。
日月年时损壮粗。
见元初。
万道霞光攒宝珠。
茫茫苦海两无边。
无限迷鱼戏黑渊。
我掷金钩钓有缘。
线儿牵。
引上神州采玉莲。
笑盈盈。
晓妆扫出长眉青。
长眉青。
双开雉扇，六曲鸳屏。
少年心在尚多情。
酒边银甲弹长筝。
弹长筝。
碧桃花下，醉到三更。
雪霏霏。
蓟门冷落人行稀。
人行稀。
秦娥渐老，着破宫衣。
强将纤指按金徽。
未成曲调心先悲。
心先悲。
更无言语，玉箸双垂。
天沉沉。
香罗拭泪行穷阴。
行穷阴。
左霜右雪，冷气难禁。
几回相忆成孤斟。
塞边鞞鼓愁人心。
愁人心。
北鱼南雁，望到而今。
水悠悠。
长江望断无归舟。
无归舟。
欲携斗酒，怕上高楼。
当年出塞拥貂裘。
更听马上弹箜篌。
弹箜篌。
万般哀怨，一种离愁。
风声恶。
个人蕉萃凭高阁。
凭高阁。
相思无尽，泪珠偷落。
锦书欲寄鸿难托。
那堪更听边城角。
边城角。
又添烦恼，又添萧索。
如何说。
人生自古多离别。
多离别。
年年辜负，海棠时节。
娇娇独坐成愁绝。
胡笳吹落关山月。
关山月。
春来秋去，几番圆缺。
马萧萧。
燕支山中风飘飘。
风飘飘。
黄昏寒雨，直是无憀。
玉人何处教吹箫。
十年不见心如焦。
心如焦。
彩笺难寄，水远山遥。
钱塘江上春潮急，风卷锦帆飞。
不堪回首，离宫别馆，杨柳依依。
蓟门听雨，燕台听雪，寒入宫衣。
娇鬟慵理，香肌瘦损，红泪双垂。
广寒宫殿五云边。
看天上、烛金莲。
香袅御炉烟。
拥彩仗、千官肃然。
世间王母，月中仙子，花甲一周天。
乐指沸华年，更福寿，千年万年。
一生富贵，岂知今日有离愁。
锦帆风力难收。
望断燕山蓟水，万里到幽州。
恨病余双眼，冷泪交流。
行年已休岁，七十又平头。
梦破银屏金屋，此意悠悠。
几度见青冢，虚名不足留。
且把酒、细听箜篌。
玉窗夜静月流光。
拂鸳弦、先奏清商。
天外塞鸿飞呼，群夜渡潇湘。
风回处，戛玉铿金，翩翻作新势，声声字字，历历锵锵。
忽低颦有恨，此意极凄凉。
炉香帘栊正清洒，转调促柱成行。
机籁杂然鸣素手，击碎琳琅。
翠云深梦里昭阳。
此心长。
回顾穷阴绝漠，片影悠扬。
那昭君更苦，香泪湿红裳。
咸淳十载聪明帝。
不见宋家陵寝废。
暂离绛阙九重天，飞过黄河千丈水。
长春宫殿仙璈沸。
嘉会今辰为愍忌。
小儒百拜酹霞觞，寡妇孤儿流血泪。
帝乡春色浓於雾。
谁遣双环堆绣户。
金张公子总封侯，姚魏弟兄皆列土。
碧纱窗下修花谱。
交颈鸳鸯娇欲语。
绛绡新结转官球，桃李仆奴何足数。
孤峤蟠烟，层涛蜕月，骊宫夜采铅水。
讯远槎风，梦深薇露，化作断魂心字。
红瓷候火，还乍识、冰环玉指。
一缕萦帘翠影，依稀海天云气。
几回殢娇半醉。
翦春灯、夜寒花碎。
更好故溪飞雪，小窗深闭。
荀令如今顿老，总忘却、樽前旧风味。
谩余熏，空篝素被。
古婵娟，苍鬟素靥，盈盈瞰流水。
断魂十里。
叹绀缕飘零，难系离思。
故山岁晚谁堪寄。
琅玕聊自倚。
谩记我、绿蓑冲雪，孤舟寒浪里。
三花两蕊破蒙茸，依依似有恨，明珠轻委。
云卧稳，蓝衣正、护春憔悴。
罗浮梦、半蟾挂晓，么凤冷、山中人乍起。
又唤取、玉奴归去，余香空翠被。
绀葩乍坼。
笑烂漫娇红，不是春色。
换了素妆，重把青螺轻拂。
旧歌共渡烟江，却占玉奴标格。
风霜峭、瑶台种时，付与仙骨。
闲门昼掩凄恻。
似淡月梨花，重化清魄。
尚带唾痕香凝，怎忍攀摘。
嫩绿渐满溪阴，蔌蔌粉云飞出。
芳艳冷、刘郎未应认得。
晚寒伫立，记铅轻黛浅，初认冰魂。
绀罗衬玉，犹凝茸唾香痕。
净洗妒春颜色，胜小红、临水湔裙。
烟渡远，应怜旧曲，换叶移根。
山中去年人到，怪月悄风轻，闲掩重门。
琼肌瘦损，那堪燕子黄昏。
几片故溪浮玉，似夜归、深雪前村。
芳梦冷，双禽误宿粉云。
柳下碧粼粼，认曲尘乍生，色嫩如染。
清溜满银塘，东风细、参差谷纹初遍。
别君南浦，翠眉曾照波痕浅。
再来涨绿迷旧处，添却残红几片。
葡萄过雨新痕，正拍拍轻鸥，翩翩小燕。
帘影蘸楼阴，芳流去，应有泪珠千点。
沧浪一舸，断魂重唱苹花怨。
采香幽径鸳鸯睡，谁道湔裙人远。
柳外碧连天，漾翠纹渐平，低蘸云影。
应是雪初消，巴山路、蛾眉乍窥清镜。
绿痕无际，几番漂荡江南恨。
弄波素袜知甚处，空把落红流尽。
何时橘里莼乡，泛一舸翩翩，东风归兴。
孤梦绕沧浪，苹花岸、漠漠雨昏烟暝。
连筒接缕，故溪深掩柴门静。
只愁双燕衔芳去，拂破蓝光千顷。
风声从臾，云意商量，连朝滕六迟疑。
茸帽貂裘，兔园准拟吟诗。
红炉旋添兽炭，办金船、羔酒镕脂。
问翦水，恁工夫犹未，还待何时。
休被梅花争白，好夸奇斗巧，早遍琼枝。
彩索金铃，佳人等塑狮儿。
怕寒绣帏慵起，梦梨云、说与春知。
莫误了，约生猷、船过剡溪。
霜楮刳皮，冰花擘茧，满腔絮湿湘帘。
抱瓮工夫，何须待吐吴蚕。
水香玉色难裁翦，更绣针、茸线休拈。
伴梅花，暗卷春风，斗帐孤眠。
篝熏鹊锦熊毡。
任粉融脂涴，犹怯痴寒。
我睡方浓，笑他欠此清缘。
揉来细软烘烘暖，尽何妨、挟纩装绵。
酒魂醒，半榻梨云，起坐诗禅。
阴积龙荒，寒度雁门，西北高楼独倚。
怅短景无多，乱山如此。
欲唤飞琼起舞，怕搅碎、纷纷银河水。
冻云一片，藏花护玉，未教轻坠。
清致。
悄无似。
有照水一枝，已搀春意。
误几度凭栏，莫愁凝睇。
应是梨花梦好，未肯放、东风来人世。
待翠管、吹破苍茫，看取玉壶天地。
渐新痕悬柳，淡彩穿花，依约破初暝。
便有团圆意，深深拜，相逢谁在香径。
画眉未稳，料素娥、犹带离恨。
最堪爱、一曲银钩小，宝帘挂秋冷。
千古盈亏休问。
叹慢磨玉斧，难补金镜。
太液池犹在，凄凉处、何人重赋清景。
故山夜永。
试待他、窥户端正。
看云外山河，还老尽、桂花影。
晓寒慵揭珠帘，牡丹院落花开未。
玉栏干畔，柳丝一把，和风半倚。
国色微酣，天香乍染，扶春不起。
自真妃舞罢，谪仙赋后，繁华梦、如流水。
池馆家家芳事。
记当时、买栽无地。
争如一朵，幽人独对，水边竹际。
把酒花前，剩拚醉了，醒来还醉。
怕洛中、春色匆匆，又入杜鹃声里。
世间无此娉婷，玉环未破东风睡。
将开半敛，似红还白，余花怎比。
偏占年华，禁烟才过，夹衣初试。
叹黄州一梦，燕宫绝笔，无人解、看花意。
犹记花阴同醉。
小阑干、月高人起。
千枝媚色，一庭芳景，清寒似水。
银烛延娇，绿房留艳，夜深花底。
怕明朝、小雨濛濛，便化作燕支泪。
晓霜初著青林，望中故国凄凉早。
萧萧渐积，纷纷犹坠，门荒径悄。
渭水风生，洞庭波起，几番秋杪。
想重涯半没，千峰尽出，山中路、无人到。
前度题红杳杳。
溯宫沟、暗流空绕。
啼螀未歇，飞鸿欲过，此时怀抱。
乱影翻窗，碎声敲砌，愁人多少。
望吾庐甚处，只应今夜，满庭谁扫。
淡妆不扫蛾眉，为谁伫立羞明镜。
真妃解语，西施净洗，娉婷顾影。
薄露初匀，纤尘不染，移根玉井。
想飘然一叶，飕飕短发，中流卧、浮烟艇。
可惜瑶台路迥。
抱凄凉、月中难认。
相逢还是，冰壶浴罢，牙床酒醒。
步袜空留，舞裳微褪，粉残香冷。
望海山依约，时时梦想，素波千顷。
翠云遥拥环妃，夜深按彻霓裳舞。
铅华净洗，涓涓出浴，盈盈解语。
太液荒寒，海山依约，断魂何许。
甚人间、别有冰肌雪艳，娇无奈、频相顾。
三十六陂烟雨。
旧凄凉、向谁堪诉。
如今谩说，仙姿自洁，芳心更苦。
罗袜初停，玉榼还解，早凌波去。
试乘风一叶，重来月底，与修花谱。
屋角疏星，庭阴暗水，犹记藏鸦新树。
试折梨花，行入小阑深处。
听粉片、簌簌飘阶，有人在、夜窗无语。
料如今，门掩孤灯，画屏尘满断肠句。
佳期浑似流水，还见梧桐几叶，轻敲朱户。
一片秋声，应做两边愁绪。
江路远、归雁无凭，写绣笺、倩谁将去。
谩无聊，犹掩芳樽，醉听深夜雨。
玉杵余丹，金刀剩彩，重染吴江孤树。
几点朱铅，几度怨啼秋暮。
惊旧梦、绿鬓轻凋，诉新恨、绛唇微注。
最堪怜，同拂新霜，绣蓉一镜晚妆妒。
千林摇落渐少，何事西风老色，争妍如许。
二月残花，空误小车山路。
重认取，流水荒沟，怕犹有、寄情芳语。
但凄凉、秋苑斜阳，冷枝留醉舞。
夜滴研朱，晨妆试酒，寒树偷分春艳。
赋冷吴江，一片试霜犹浅。
惊汉殿、绛点初凝，认隋苑、彩枝重翦。
问仙丹，炼熟何迟，少年色换已秋晚。
疏枝频撼暮雨，消得西风几度，舞衣吹断。
绿水荒沟，终是赋情人远。
空一似、零落桃花，又等闲、误他刘阮。
且留取，闲写幽情，石阑三四片。
碧痕初化池塘草，荧荧野光相趁。
扇薄星流，盘明露滴，零落秋原飞磷。
炼裳暗近。
记穿柳生凉，度荷分暝。
误我残编，翠囊空叹梦无准。
楼阴时过数点，倚阑人未睡，曾赋幽恨。
汉苑飘苔，秦陵坠叶，千古凄凉不尽。
何人为省。
但隔水余晖，傍林残影。
已觉萧疏，更堪秋夜永。
绿槐千树西窗悄，厌厌昼眠惊起。
饮露身轻，吟风翅薄，半翦冰笺谁寄。
凄凉倦耳。
漫重拂琴丝，怕寻冠珥。
短梦深宫，向人犹自诉憔悴。
残虹收尽过雨，晚来频断续，都是秋意。
病叶难留，纤柯易老，空忆斜阳身世。
窗明月碎。
甚已绝余音，尚遗枯蜕。
鬓影参差，断魂青镜里。
一襟余恨宫魂断，年年翠阴庭树。
乍咽凉柯，还移暗叶，重把离愁深诉。
西窗过雨。
怪瑶珮流空，玉筝调柱。
镜暗妆残，为谁娇鬓尚如许。
铜仙铅泪似洗，叹携盘去远，难贮零露。
病翼惊秋，枯形阅世，消得斜阳几度。
余音更苦。
甚独抱清高，顿成凄楚。
谩想薰风，柳丝千万缕。
冷烟残水山阴道，家家拥门黄叶。
故里鱼肥，初寒雁落，孤艇将归时节。
江南恨节。
问还与何人，共歌新阕。
换尽秋芳，想渠西子更愁绝。
当时无限旧事，叹繁华似梦，如今休说。
短褐临流，幽怀倚石，山色重逢都别。
江云冻结。
算只有梅花，尚堪攀折。
寄取相思，一枝和夜雪。
思飘飘。
拥仙姝独步，明月照苍翘。
花候犹迟，庭阴不扫，门掩山意萧条。
抱芳恨、佳人分薄，似未许、芳魄化春娇。
雨涩风慳，雾轻波细，湘梦迢迢。
谁伴碧樽雕俎，笑琼肌皎皎，绿鬓萧萧。
青凤啼空，玉龙舞夜，遥睇河叹光摇。
未须赋、疏香淡影，且同倚、枯藓听吹箫。
听久余音欲绝，寒透鲛绡。
玉婵娟。
甚春余雪尽，犹未跨青鸾。
疏萼无香，柔条独秀，应恨流落人间。
记曾照、黄昏淡月，渐瘦影、移上小栏干。
一点清魂，半枝空色，芳意班班。
重省嫩寒清晓，过断桥流水，问信孤山。
冰粟微销，尘衣不浣，相见还误轻攀。
未须讶、东南倦客，掩铅泪、看了又重看。
故国吴天树老，雨过风残。
占芳菲。
趁东风妩媚，重拂淡燕支。
青凤衔丹，琼奴试酒，惊换玉质冰姿。
甚春色、江南太早，有人怪、和雪杏花飞。
藓珮萧疏，茜裙零乱，山意霏霏。
空惹别愁无数，照珊瑚海影，冷月枯枝。
吴艳离魂，蜀妖浥泪，孤负多少心期。
岁寒事、无人共省，破丹雾、应有鹤归时。
可惜鲛绡碎翦，不寄相思。
翦丹云。
怕江皋路冷，千叠护清芬。
弹泪绡单，凝妆枕重，惊认消瘦冰魂。
为谁趁、东风换色，任绛雪、飞满绿罗裙。
吴苑双身，蜀城高髻，忽到柴门。
欲寄故人千里，恨燕支太薄，寂寞春痕。
玉管难留，金樽易泣，几度残醉纷纷。
谩重记、罗浮梦觉，步芳影、如宿杏花村。
一树珊瑚淡月，独照黄昏。
小庭深。
有苍苔老树，风物似山林。
侵户清寒，捎池急雨，时听飞过啼禽。
扫荒径、残梅似雪，甚过了、人日更多阴。
靥酒人家，试灯天气，相次登临。
犹记旧游亭馆，正垂杨引缕，嫩草抽簪。
罗带同心，泥金半臂，花畔低唱轻斟。
又争信、风流一别，念前事、空惹恨沈沈。
野服山筇醉赏，不似如今。
兰缸花半绽。
正西窗凄凄，断萤新雁。
别久逢稀，谩相看华发，共成销黯。
总是飘零，更休赋、梨花秋苑。
何况如今，离思难禁，俊才都减。
今夜山高江浅。
又月落帆空，酒醒人远。
彩袖乌纱，解愁人、惟有断歌幽婉。
一信东风，再约看、红腮青眼。
只恐扁舟西去，苹花弄晚。
明玉擎金，纤罗飘带，为君起舞回雪。
柔影参差，幽芳零乱，翠围腰瘦一捻。
岁华相误，记前度、湘皋怨别。
哀弦重听，都是凄凉，未须弹彻。
国香到此谁怜，烟冷沙昏，顿成愁绝。
花恼难禁，酒销欲尽，门外冰澌初结。
试招仙魄，怕今夜、瑶簪冻折。
携盘独出，空想咸阳，故宫落月。
残萼梅酸，新沟水绿，初晴节序暄妍。
独立雕栏，谁怜枉度华年。
朝朝准拟清明近，料燕翎、须寄银笺。
又争知、一字相思，不到吟边。
双蛾不拂青鸾冷，任花阴寂寂，掩户闲眠。
屡卜佳期，无凭却恨金钱。
何人寄与天涯信，趁东风、急整归船。
纵飘零，满院杨花，犹是春前。
驼褐轻装，狨鞯小队，冰河夜渡流澌。
朔雪平沙，飞花乱拂蛾眉。
琵琶已是凄凉调，更赋情、不比当时。
想如今，人在龙庭，初劝金卮。
一枝芳信应难寄，向山边水际，独抱相思。
江雁孤回，天涯人自归迟。
归来依旧秦淮碧，问此愁、还有谁知。
对东风，空似垂杨，零乱千丝。
残雪庭阴，轻寒帘影，霏霏玉管春葭。
小帖金泥，不知春在谁家。
相思一夜窗前梦，奈个人、水隔天遮。
但凄然，满树幽香，满地横斜。
江南自是离愁苦，况游骢古道，归雁平沙。
怎得银笺，殷勤与说年华。
如今处处生芳草，纵凭高、不见天涯。
更消他，几度东风，几度飞花。
商飙乍发，渐淅淅初闻，萧萧还住。
顿惊倦旅。
背青灯吊影，起吟愁赋。
断续无凭，试立荒庭听取。
在何许。
但落叶满阶，惟有高树。
迢递归梦阻。
正老耳难禁，病怀凄楚。
故山院宇。
想边鸿孤唳，砌蛩私语。
数点相和，更著芭蕉细雨。
避无处。
这闲愁、夜深尤苦。
卷帘翠湿，过几阵残寒，几番风雨。
问春住否。
但匆匆暗里，换将花去。
乱碧迷人，总是江南旧树。
谩凝伫。
念昔日采香，今更何许。
芳径携酒处。
又荫得青青，嫩苔无数。
故林晚步。
想参差渐满，野塘山路。
倦枕闲床，正好微曛院宇。
送凄楚。
怕凉声、又催秋暮。
满庭嫩碧，渐密叶迷窗，乱枝交路。
断红甚处。
但匆匆换得，翠痕无数。
暗影沈沈，静锁清和院宇。
试凝伫。
怕一点旧香，犹在幽树。
浓阴知几许。
且拂簟清眠，引筇闲步。
杜郎老去。
算寻芳较晚，倦怀难赋。
纵胜花时，到了愁风怨雨。
短亭暮。
谩青青、怎遮春去。
料峭东风，廉纤细雨，落梅飞尽。
单衣恻恻，再整金猊香烬。
误千红、试妆较迟，故园不似清明近。
但满庭柳色，柔丝羞舞，淡黄犹凝。
芳景。
还重省。
向薄晓窥帘，嫩阴欹枕。
桐花渐老，已做一番风信。
又看看、绿遍西湖，早催塞北归雁影。
等归时、为带将归，并带江南恨。
出谷莺迟，踏沙雁少，殢阴庭宇。
东风似水，尚掩沈香双户。
恁莓阶、雪痕乍铺，那回已趁飞梅去。
奈柳边占得，一庭新暝，又还留住。
前度。
西园路。
记半袖争持，斗娇眉妩。
琼肌暗怯，醉立千红深处。
问如今、山馆水村，共谁翠幄熏蕙炷。
最难禁、向晚凄凉，化作梨花雨。
疏帘蝶粉，幽径燕泥，花间小雨初足。
又是禁城寒食，轻舟泛晴渌。
寻芳地，来去熟。
尚仿佛、大堤南北。
望杨柳、一片阴阴，摇曳新绿。
重访艳歌人，听取春声，犹是杜郎曲。
荡漾去年春色，深深杏花屋。
东风曾共宿。
记小刻、近窗新竹。
旧游远，沈醉归来，满院银烛。
扫芳林。
几番风雨，匆匆老尽春禽。
渐薄润侵衣不断，嫩凉随扇初生。
晚窗自吟。
沈沈。
幽径芳寻。
晻霭苔香帘净，萧疏竹影庭深。
谩淡却蛾眉，晨妆慵扫，宝钗虫散，绣屏鸾破，当时暗水和云泛酒，空山留月听琴。
料如今。
门前数重翠阴。
洗芳林、夜来风雨。
匆匆还送春去。
方才送得春归了，那又送君南浦。
君听取。
怕此承、春归也过吴中路。
君行到处。
便快折湖边，千条翠柳，为我系春住。
春还住。
休索吟春伴侣。
残花今已尘土。
姑苏台下烟波远，西子近来何许。
能唤否。
又恐怕、残春到了无凭据。
烦君妙语。
更为我将春，连花带柳，写入翠笺句。
玉帘寒、翠痕微断，浮空清影零碎。
碧芽也抱春洲怨，双卷小缄芳字。
还又似。
系罗带相思，几点青钿缀。
吴中旧事。
怅酪乳争奇，鲈鱼谩好，谁与共秋醉。
江湖兴，昨夜西风又起。
年年轻误归计。
如今不怕归无准，却怕故人千里。
何况是。
正落日垂虹，怎赋登临意。
沧浪梦里。
纵一舸重游，孤怀暗老，余恨渺烟水。
啼螀门静，落叶阶深，秋声又入吾庐。
一枕新凉，西窗晚雨疏疏。
旧香旧色换却，但满川、残柳荒蒲。
茂陵远，任岁华苒苒，老尽相如。
昨夜西风初起，想莼边呼棹，橘后思书。
短景凄然，残歌空叩铜壶。
当时送行共约，雁归时、人赋归欤。
雁归也，问人归、如雁也无。
高寒户牖，虚白尊罍，千山尽入孤光。
玉影如空，天葩暗落清香。
平生此兴不浅，记当年、独据胡床。
怎知道，是岁华换却，处处堪伤。
已是南楼曲断，纵疏花淡月，也只凄凉。
冷雨斜风，何况独掩西窗。
天涯故人总老，谩相思、永夜相望。
断梦远，趁秋声、一片渡江。
迎门高髻，倚扇清吭，娉婷未数西州。
浅拂朱铅，春风二月梢头。
相逢靓妆俊语，有旧家、京洛风流。
断肠句，试重拈彩笔，与赋闲愁。
犹记凌波欲去，问明榼罗袜，却为谁留。
枉梦相思，几回南浦行舟。
莫辞玉樽起舞，怕重来、燕子空楼。
谩惆怅，抱琵琶、闲过此秋。
斗轻桡。
斗轻桡。
雪中花卷棹声摇。
天与玻璃三万顷，尽教看得几吴舠。
看龙舟。
看龙舟。
两堤未斗水悠悠。
一片笙歌催闹晚，忽然鼓棹起中流。
贺灵灶。
贺灵灶。
几年翠舞与珠歌。
看到日斜犹未足，涌金门外涌金波。
马如龙。
马如龙。
飞过苏堤健斗风。
柳下系船青作缆，湖边荐酒碧为筒。
绣周张。
绣周张。
楼台帘幕絮高扬。
谁赋珠宫并贝阙，怀王去后去沈湘。
棹如飞。
棹如飞。
水中万鼓起潜螭。
最是玉莲堂上好，跃来夺锦看吴儿。
踏青青。
踏青青。
西泠桥畔草连汀。
扑得龙船儿一对，画阑倚遍看游人。
月明中。
月明中。
满湖春水望难穷。
欲学楚歌歌不得，一场离恨两眉峰。
客子光阴，又还是、杏花阡陌。
欹枕听、一窗夜雨，怎生禁得。
银蜡痕消珠凤小，翠衾香冷文鸳拆。
叹人生、时序百年心，萍踪迹。
声不断，楼头滴。
行不住，街头屐。
倩新来双燕，探晴消息。
可煞东君多著意，柳丝染出西湖色。
待牡丹、开处十分春，催寒食。
山围宽碧，月十分圆满，十分春暮。
匹似涌金门外看，添得绿阴佳树。
野阔星垂，天高云敛，不受红尘污。
徘徊水影，闲中自有佳处。
乘兴著我扁舟，山阴夜色，渺渺流光溯。
望美人兮天一角，我欲凌风飞去。
世事浮沈，人生圆缺，得似烟波趣。
兴怀赤壁，大江千古东注。
思晴好，去上竹山窠。
自古常言光霁好，如今却恨雨声多。
奈此坐愁何。
思晴好，试卜那朝晴。
古木荒村云淰淰，孤灯败壁夜冥冥。
不寐听檐声。
思晴好，小驻岂无因。
花上半旬春社雨，松间三宿暮山云。
转住是愁人。
思晴好，春透海棠枝。
刻惜许多过时了，可怜生是我来迟。
不见软红时。
思晴好，天运几乘除。
只为晴多还又雨，谁知雨过是晴初。
那得绿阴乎。
思晴好，路滑少人行。
早信雨能留得住，仅教尽日自舟横。
直等到清明。
思晴好，我欲问花神。
刚道社公瞋旧水，一回旧也一回新。
不是两般春。
思晴好，松路翠光寒。
夜夜竹窠常梦到，天天后土几时干。
极目雾漫漫。
思晴好，日影漏些儿。
油菜花间蝴蝶舞，刺桐枝上鹁鸠啼。
闲坐看春犁。
思晴好，晨起望篱东。
毕竟阴晴排日子，大都行止听天公。
且住此山中。
乱红飞雨。
怅春心一似，腾腾闷暑。
密绾柔情，暗传芳意，人在垂杨深宇。
晓雪一帘幽梦，半点檀心知否。
春不管，想粉香凝泪，翠颦含趣。
谁念芳径小，新绿戋戋，问讯今何许。
玉冷钗头，罗宽带眼，缥缈青鸾难遇。
望断碧云深处，倚遍画阑将暮。
空惆怅，更江头桃叶，溜横波渡。
银云卷晴缥渺，卧长龙一带。
柳丝蘸、几族柔烟，两市帘栋如画。
芳草岸、弯环半玉，鳞鳞曲港双流会。
看碧天连水，翻成箭样风快。
白露横江，一苇万顷，问灵槎何在。
空翠湿衣不胜寒，日华金掌沆瀣。
甃花平、绿文衬步，琼田涌出神仙界。
黛眉修，依约雾鬟，在秋波外。
阁嘘青蜃，楼啄彩虹，飞盖蹴鳌背。
灯火暮，相轮倒影，偷睇别浦，片片归帆，远自天际。
舞蛟幽壑，栖鸦古木，有人翦取松江水，忆细鳞巨口鱼堪鲙。
波涵笠泽，时见静影浮光，霏阴万貌千态。
蒹葭深处，应有闲鸥，寄语休见怪。
倩洗却、香红尘面，买个扁舟，身世飘萍，名利微芥。
阑干拍遍，除东曹掾，与天随子是我辈，仅胸中、著得乾坤大。
亭前无限惊涛，总把遥吟，月明满载。
雁带愁来寒事早。
西风把鬓华吹老。
猛省中秋，都来几日，先自木樨开了。
淰淰轻阴天弄晓。
平白地、被花相恼。
一枕云闲，半窗秋晓，时有阵香吹到。
蟾苑萧疏，云岩芳馥。
仙娥寄种来溪曲。
晓烟薰上古龙涎，西风展破黄金粟。
庾领未梅，陶园休菊。
天教占取清香独。
胆瓶枕畔两三枝，梦回疑在瑶台宿。
办一枝藤，蜡一双屐，纵步翠微深处。
无限芳心，付与蜂媒蝶侣。
红堆里、杏脸匀妆，翠围外、柳腰娇舞。
有吟翁、热恼心肠，肯拈出、美成佳句。
九十光阴箭过，趁取芳晴追逐，春风杖屦。
消得几番，风和雨、春归去。
怅莺老、对景多愁，倩燕语、苦留难住。
秋千影里送斜阳，梨花深院宇。
一时四美，对重阳、那更无风无雨。
尘世难逢开口笑，不饮黄花有语。
云谷春生，星岩秋好，引领群仙去。
满襟霁月，山中一洗尘雾。
濂翁旧说犹存，渊明独爱菊，风流千古。
拄杖笑谈卿与我，不减晋人风度。
破帽欹风，空尊眠月，也有悠然趣。
秋容未老，晚香尤有佳处。
画阑直。
饾饤千红万碧。
无端被，怪雨狂风，僽柳僝花禁春色。
寻芳遍楚国。
谁识。
五陵俊客。
流水远，题叶无情，雁足不来杳笺尺。
浮生等萍踪。
才卸却归鞍，坐未温席。
匆匆还又京华食。
叹聚少离多，漂零因甚，江南逢梅望寄驿。
美人兮天北。
悲恻。
恨成积。
怅钗玉尘生，猊金烟寂。
绿杨芳草情何极。
偏懒拨琵琶，愁听羌笛。
梨花院落，黄昏后，珠泪滴。
春光才一半，春未老、谁肯放春归。
问买春价数，酒边商略，寻春巷陌，鞭影参差。
春无尽，春莺调巧舌，春燕垒香泥。
好趁春光，爱花惜柳，莫教春去，柳怨花悲。
春心犹未足，春帏暖，炉薰香透春衣。
说与重欢后约，春以为期。
记春雁回时，锦笺须寄，春山锁处，珠泪长垂。
多少愁风恨雨，惟有春知。
东南半壁乾坤窄，渺人物、消磨尽。
官爵网罗，功名钓饵，眼底纷纷蛙井。
暮更朝令。
扌干格了多少，英雄豪俊。
身事悠悠，儒冠误矣文章病。
休休蕉鹿梦省。
早牛衣无恙，鸥盟未冷。
相越平吴，终成底用，不似五湖舟稳。
浩歌狂饮。
休说我命通，待他心肯。
浮世南柯，梦邯郸一枕。
沧浪矶外，小舣兰舟，旋沽竹叶。
雨过溪肥，波心荡漾鸥地唼。
烟晚欸乃渔歌，和栌声咿轧。
要泛五湖，只恐西施羞怯。
年少飘零，鬓未霜、底须轻镊。
江南归雁，寄来鸳笺细阅。
盟言誓语，满鲛绡罗箧。
撩弄相思，琴心寸寸三叠。
魏紫姚黄。
属吟翁管领，曾醉春觞。
盟寒钗凤股，灰冷宝猊香。
前事远，此心凉。
去也棹沧浪。
把年时、芳情付与，鸳劲交相。
灯前吊影成双。
叹星星丝鬓，老矣潘郎。
愁偏欺客枕，样不入时妆。
尘面目，铁心肠。
归隐又何妨。
小滩头、曲竿直钓，谁识严光。
远远渔村鼓。
斜阳外、宝鸿三两飞度。
茅檐春小，白云隐几，青山当户。
骚翁底事飘蓬，浑忘却、耕徒钓侣。
何时寻、斗酒江鲈，悠悠千古坡赋。
风流种柳渊明，折腰五斗，身为名苦。
有秫田贰顷，菊松三迳，不如归去。
山灵休勒俗驾，容我卧、草堂深处。
问故园、怨鹤啼猿，今无恙否。
乳燕双飞，黄莺百啭，深深庭户。
海棠开遍，零乱一帘红雨。
绣帘低、卷起春风，香肩倦倚娇无语。
叹玉堂底事。
匆匆聚散，又江南旅。
春暮。
人何处。
想歌馆睡浓，日高丈五。
旧迷未醒，莫负孤眠凤侣。
长安道、载酒寻芳，故园桃李还忆否。
早归来、整过阑干，花下携春俎。
东风吹长嫩葆。
花坞穿青窈。
玉管新声，金铃颤响惊青鸟。
行乐莫草草。
春光闹。
鸳浴垂杨沼。
红娇小。
梳宫样、髻云钗凤斜倒。
酒边轻别，一枕相思到晓。
巫山难梦到。
愁觉。
一些心事谁表。
远迎风，回避暑。
人似荷花，笑隔荷花语。
无限情云并意雨。
惊散鸳鸯，兰棹波心举。
约重游，轻别去。
断桥风月，梦断飘蓬旅。
旧日秋娘犹在否。
雁足不来，声断衡阳浦。
红纷绿闹东风透，暖得枳花香也。
雪柳捻金，玉梅铺粉，妆点春光无价。
鳌蓬如画。
簇万顷芙蕖，桂华相射。
艳冶逢迎，香尘满路飘兰麝。
人生行乐聊尔，况良辰美景，好天晴夜。
茧帖争先，芋郎卜巧，细说成都旧话。
传觞立马。
看翠阵珠围，歌朋舞社。
酒尽更阑，月在蒲萄架。
时簿厅新作蒲萄架。
月浸芙蕖，冰壶天地波凝碧。
太平歌舞醉东风，花市人如织。
桃李一城春色。
玉梅娇、闹蛾无力。
粉围红阵，灯火楼台，绮罗巷陌。
乐事还同，遨头引领神仙客。
高烧银烛照红妆，香雾穿瑶席。
款款檀牙细拍。
醉金尊、东方未白。
传柑相遗，探茧争先，明年今夕。
看做官来，只似儿时，掷选官图。
如琼崖儋岸，浑么便去，翰林给舍，喝采曾除。
都一掷间，许多般样，输了还赢赢了输。
回头看，这浮云富贵，到底花虚。
吾生谁毁谁誉。
任荆棘丛丛满仕途。
叹塞翁失马，祸也福也，蕉间得鹿，真欤梦欤。
何怨何尤，自歌自笑，天要吾侪更读书。
归去也，向竹松深处，结个茅庐。
赤城中。
奏鹤笙一曲，玉佩丁东。
浦节后七日，宴翠阆琼宫。
年年王母来称寿，醉蟠桃、几度东风。
簇花间五马，轻裘短帽，雪鬓吟翁。
魁宿耀三雍。
曾归车共载，非虎非熊。
急流勇退，渊底卧骊龙。
山中不用官三品，垫角巾、人慕林宗。
记毫州旧事，画鸱夷子，献与恭公。
百岁人能几，七十世间稀。
何况先生八十，蔗境美如饴。
好与七松处士，更与梅花君子，永结岁寒知。
菊节先五日，满酌紫霞卮。
美成词，山谷字，老坡诗。
三迳田园如昨，久矣赋归辞。
不是商山四皓，便是香山九老，红颊白须眉。
九十尚入相，绿竹颂猗猗。
寿酒浮萸菊。
记年年、重阳嘉节，开尊华屋。
绿鬓朱颜春不改，彼美人兮如玉。
有锦绣、珠玑满腹户外红尘飞不到，受人间、倒大清闲福。
数花甲，才八六。
十分秋色呈新绿。
一簇儿、池馆亭台，左梅右竹。
柳下系船花下饮，不减西园金谷。
更橘外、安排棋局。
独立小桥明月夜，唤莺莺、低唱双飞曲。
有子也，万事足。
低唱芙蓉菊。
有吟翁、坐拥红娇，宴黄金屋。
恰则绂麟三日后，灿灿晬盘珠玉。
不待梦、燕怀枫腹。
自是嫦娥分桂种，伴灵椿、千岁延清福。
回笑我，龟藏六。
归欤老圃鉏春绿。
吾菟裘、三迳荒苔，一庭瘦竹。
欲隐贫无山可买，聊尔徜徉盘谷。
更管甚、云台玉局。
系闭柴门传语客，道主人、高枕南窗曲。
有酒蟹，此生足。
沙上盟鸥鹭。
笑吟翁、梦今不到，草堂深处。
金屋重重春睡暖，傍翠偎香步步。
已自摘、蟠桃三度。
旧日画眉情性在，更君房、妙绝文章语。
消受得，乘鸾侣。
楼中燕燕谁家住。
又从新、移根换叶，栽花千树。
第一信风春事觉，莫遣绿羞红污。
早早做、阑干遮护。
天上姻缘千里合，喜乘槎、先入银河路。
人似玉，衣金缕。
如此风涛，又断送、一番蒲节。
何处寄、黍筒彩线，龙馋蛟啮。
已矣骚魂招不返，兰枯蕙老余香歇。
俯仰间、万事总成陈，新愁结。
梅子雨，荷花月。
消几度，头如雪。
叹英雄虚老，凄其一吷。
回首百年歌舞地，胥涛点点孤臣血。
问长江、此恨几时平，茫无说。
烧灯过也，倩东风、又翦芙蕖千朵。
翠阵珠围依然是，旧日笙歌社火。
一曲乘鸾，万钱骑鹤，仙子来蓬岛。
金尊满酌，不妨斜戴花帽。
人生能几欢娱，趁良辰美景，绿娇红小。
洞里桃花应笑道，前度刘郎未老。
眼雨眉云，情香粉态，恨不相逢早。
明年今夕，犀钱玉果分我。
中年怕别，唱阳关未了，情怀先恶。
回首西湖十年梦，几夜檐花清酌。
人世如萍，客愁似海，吟鬓俱非昨。
风涛如许，只应高卧林壑。
菊松尽可归欤，叹折腰为米，渊明已错。
相越平吴，终成底事，一舸五湖差乐。
细和陶诗，径寻坡隐，时访峰头鹤。
罗浮咫尺，春风寄我梅萼。
西园饮歇。
倚阑干、玉箫声彻。
荷枯菊老秋芳歇。
两蕊三花、九月南州雪。
何郎情思逋仙骨。
观桃墙杏成疏阔。
醉骑玉凤游银阙。
满袖西风、吹动暗香月。
只为相思怕上楼。
离鸾一操恨悠悠。
十二翠屏烟篆冷，晓窗秋。
绣线未拈心已懒，花笺欲寄写还羞。
懊恨郎边无个信，暮云愁。
红娇翠溜歌喉急。
旧弦拨断新腔入。
往事水东流。
菱花晓带秋。
帏香双凤集。
清泪层绡湿。
残萝五更头。
酒醒依旧愁。
凤凰台上听吹箫。
银烛万红摇。
要觅琼浆玉饮，隔墙便是蓝桥。
大儿清彻，小乔初嫁，雨腻云娇。
愁怕沈郎销瘦，不堪十万缠腰。
冰肌玉骨为谁癯。
只为故人疏。
憔悴粉销香减，风流不似当初。
聚能几日，匆匆又散，骑鹤西湖。
整整一年相别，到家传语林逋。
橘肥梅小蜡橙黄。
薄薄板桥霜。
春透谢娘庭院，雅宜倚玉偎香。
旧情如纸，新情如海，冷热心肠。
谁为移根换叶，桃花自识刘郎。
湖海相逢尽赏音。
囊中粒剂值千金。
单传扁鹊卢医术，不用杨高廓玉针。
三斛火，一壶冰。
蓝桥捣熟隔云深。
无方可疗相思病，有药难医薄幸心。
密炬瑶霞光颤酒。
翠柏红椒，细翦青丝韭。
且劝金樽千万寿。
年时芳梦休回首。
小雨轻寒风满袖，下却帘儿，莫遣梅花瘦。
万点鹅黄春色透。
玉箫吹上江南柳。
恨巨灵、多事凿长江，消沈几英雄。
恨乌江亭长，天机轻泄，说与重瞳。
更恨南阳耕叟，撺掇紫髯翁。
一弹金陵土，战虎争龙。
杯酒凤凰台上，对石城流水，钟阜诸峰。
问六朝陵阙，何处是遗踪。
后庭花、更无留响，渺春潮、残照笛声中。
悲欢梦，芜城杨柳，几度春风。
不知玄武湖中，一瓢春水何人借。
裁冰翦雨，等闲占断，桃花春社。
古阜花城，玉龙盐虎，夕阳图画。
是东风吹就，明朝吹散，又还是、东风也。
回首当时光景，渺秦淮、绿波东下。
滔滔江水，依依山色，悠悠物化。
璧月琼花，世间消得，几多朝夜。
笑乌衣、不管春寒，只管说、兴亡话。
醉罢黑瑶池。
渺渺春云海峤归。
画栋珠帘成昨梦，谁知。
百姓人家几度非。
相对语斜晖。
肠断江城柳絮飞。
再见玉郎应不认，堪悲。
也被缁尘染素衣。
秋怀骚屑。
卧听萧萧叶。
四壁寒蛩吟不歇。
旧恨新愁都说。
疏疏雨打栖鸦。
月痕犹在窗纱。
一夜西风能紧，明朝瘦也黄花。
别易见时难。
万水千山。
参商烟树暮云间。
料想凤凰城里梦，夜夜归鞍。
杨柳上楼闲。
倚遍阑干。
东风翦翦雨珊珊。
落尽桃花无可落，只管春寒。
一曲离愁浅黛嚬。
云帆渺渺下烟津。
山长水远客愁新。
柳絮低迷千里梦，桃花荡漾一江春。
小楼疏雨可怜人。
彩云空，香雨霁。
一梦千年事。
碧幌如烟，却扇试新睡。
恁时杨柳阑干，芙蓿池馆，还只似、如今天气。
远山翠。
空相思，淡扫修眉，盈盈照秋水。
落日西风，借问雁来未。
只愁雁到来时，又无消息，只落得、一番憔悴。
腰缠十万贯，骑鹤上扬州。
诗翁那得有此，天地一扁舟。
二十四番风信，二十四桥风景，正好及春游。
挂席欲东下，烟雨暗层楼。
紫绮冠，绿玉杖，黑貂裘。
沧波万里，浩荡踪迹寄浮鸥。
想杀南台御史，笑杀南州孺子，何事此淹留。
远思渺无极，日夜大江流。
月涧禅师不应，放棹东湖，夜色皎然。
见心用龙洲少年游韵赋词，因次韵回棹百花洲。
迢迢碧玉流。
听笛声、何处高楼。
如此江山无此客，虽有酒、奈何秋。
呼月出云头。
问渠能饮不。
笑人间、元自无愁。
可惜月翁呼不出，呼得出、载同游。
游丝千万暖风柔。
只系得春愁。
恨杀啼莺句引，孤他语燕攀留。
纵然留住，香红吹尽，春也堪羞。
去去不堪回首，斜阳一点西楼。
暖云挟雨洗香埃。
划地峭寒催。
燕儿知否，莺儿知否，厮句春回。
小楼日日重帘卷，应是把人猜。
杏花如许，桃花如许，不见归来。
曲屏深院赴幽期。
心事梦云知。
佩环零乱何处，江上草离离。
日平西，天似幕，月如眉。
依稀还记，两岸杨花，送上船时。
帆影斜阳里。
与芦花、分风飞过、落星遗此。
瓦老苔荒钟鼓陋，斑剥残碑无几。
想此处、阅人多矣。
天上白榆犹落去，况人间、一瞬浮花蕊。
问五老，笑而已。
仙翁当日曾挥尘。
拍阑干、浩歌音响，振鱼龙耳。
九十余年无人问，遗韵半江烟水。
慨宇宙、风涛如许。
安得六丁移此石，去横身、作个中流砥。
长唱罢，冥鸿起。
巨舟双舻鸣鹅鹳。
千万顷、玻璃面。
宇宙浮萍堪永叹。
黄唐开辟，秦隋争战。
不把江山换。
芦花新雪秋撩乱。
何处渔舟起孤筦。
一片古愁萦不断。
平沙矮树，溪烟荒岸。
落日西风雁。
远山如簇，对楼前、浓抹淡妆新翠。
应是西湖湖上景，移过江南千里。
旧日春光，重归杨柳，苒苒黄金缕。
市声分付，画桥之外流水。
最好叠观泥金，危城带粉，文笔双峰倚。
烟寺晚钟渔浦笛，都入王维画里。
欹枕方床，凭阑往古，世界浮萍耳。
湖天风紧，白鸥欲下还起。
锦袍何处，向旧江、衰草寒芦萧瑟。
瀛馆神仙挥玉尘，唤醒诗酒魂魄。
走电飞虹，惊涛触石，举目乾坤窄。
油然归去，短篷多载风月。
好在雨外云根，水边石上，鸥鹭盟重结。
见说西湖湖上路，香沁梅梢新雪。
驾白麒麟，鞭青鸾凤，次第孤山客。
吾今西啸，寄诗先与逋仙说。
小小黄花尔许愁。
楚事悠悠。
晋事悠悠。
荒芜三径渺中洲。
开几番秋。
落几番秋。
不是孤芳万古留。
餐亦堪羞。
采亦堪羞。
离骚赋罢酒新篘。
醒也风流。
醉也风流。
荒城落日西风，满街芳草无行路。
楼台羽化，萤飞故苑，蛩吟残础。
不减承平，半湖秋月，隔溪烟树。
慨江南风景，一朝如许，教人恨、王夷甫。
对酒强推愁去。
酒醒来、愁远如故。
青萍三尺，阴符一卷，土花尘蠹。
试问黄花，花知余否，沈吟无语。
拍阑干，空羡平沙落雁，沧波归鹭。
清明寒食。
过了空相忆。
千里音书无处觅。
渺渺乱芜摇碧。
苍天雨细风斜。
小楼燕子谁家。
只道春寒都尽，一分犹在桐花。
云根屋。
东风四壁花如玉。
花如玉。
水仙伤婉，山矾伤俗。
高标懒趁时妆束。
一丘一壑便幽独。
便幽独。
商山四皓，首阳孤竹。
罗浮暮。
青松林下相逢处。
相逢处。
缟衣素袂，沈吟无语。
行云飞入瑶台路。
梦回飘渺香风度。
香风度。
参横月落，几声翠羽。
叶叶里。
一枝冷浸铜瓶水。
铜瓶水。
飞英簇簇，砚屏香几。
夜阑雪片敲窗纸。
半衾芳梦相料理。
相料理。
梨花漠漠，江南千里。
春脉脉。
含章檐下妆宫额。
妆宫额。
也还点画，村烟茅结。
人间天上俱清绝。
风流大似东坡客。
东坡客。
玉堂如玉，雪堂如雪。
红苞拆。
巡檐一笑风情别。
风情别。
广平空道，心肠如铁。
灞桥更有狂吟客。
短鞭破帽貂裘窄。
貂裘窄。
瘦驴卓耳，一鞍风雪。
春来了。
孤根矫树花开早。
花开早。
水村山郭，嫩红清晓。
陇头休处鳞鸿杳。
一枝欲寄行人少。
行人少。
大江南岸，北风低草。
齐山顶。
扫开残雪簪花饮。
簪花饮。
樽前人唱，暗香疏影。
枝南枝北迢迢恨。
春风旧梦难重省。
难重省。
小窗斜月，薄酲残醒。
花孤冷。
海棠聘与花应肯。
花应肯。
海棠只是，无香堪恨。
香无却有仙风韵。
能争几日芳期近。
芳期近。
东风何事，不留花等。
醒人眼。
一枝玉雪疏篱晚。
疏篱晚。
精神旷逸，风姿凝远。
幽香零乱无人管。
依依春恨天涯满。
天涯满。
霜城戍角，月楼羌管。
幽香歇。
玉龙吹彻花如雪。
花如雪。
小桥流水，不胜愁绝。
横梢翦入生绡墨。
翠阴青子盈盈结。
盈盈结。
淡烟微雨，江南三月。
爱青山、去红尘远，清清谁似巢许。
白云窗冷灯花小，夜静对床听雨。
愁不语。
念锦屋瑶筝，却伴闲云住。
莲心尚苦。
谩自折兰苕，答书蕉叶，都是断肠句。
鸥沙外，还笑失群鸳鹭。
凄凉烟水深处。
碧笺空寄江南弄，鸦墨乱无行数。
梅半树。
怅未识、佳人日暮情谁与。
何时辇路。
共系柳游鞯，印苔金屐，湖曲步春去。
恼晴空、日长无力，风吹不尽愁绪。
马头零乱流光转，粟粟巧粘红树。
闲意度。
似特地、随他燕子穿帘去。
徘徊不语。
谩仿佛眉尖，留连眼底，芳草正如雾。
冥濛处。
独凭阑干凝伫。
翠蛾今在何许。
隔花箫鼓春城暮。
肠断小窗微雨。
休更舞。
明日看、池萍始信低飞误。
长桥短浦。
怅不似危红，苍苔点遍，犹涩马蹄驻。
湘水晓行无酒，楚乡客久思家。
空城暗柳老愁芽。
燕归才社后，人老尚天涯。
记得津头轻别，离觞愁听琵琶。
东风吹泪落鸥沙。
一番新雨重，飞不起杨花。
凉露湿秋芜。
空庭啼蟪蛄。
紫苔衣、犹护金铺。
疏箔翠眉人不见，流水急，泣鳏鱼。
恨草倩谁锄。
西风吹鬓疏。
问刘郎、别后何如。
纵有桃花千万树，也不似，旧玄都。
听尽西窗风雨。
又听东邻砧杵。
犹自立危阑，阑外青山无语。
何处。
何处。
一树乱鸦啼暮。
结屋依苍树，开窗对碧山。
西湖不厌久长看。
玉勒钿车偏在、六桥间。
露柳凝朝润，烟花敛暮寒。
才经人赏便阑残。
谢柳辞花、醉策瘦筇还。
细细金丝柳，重重青黛山。
玉人楼上倚愁看。
移得浅颦深恨、上眉间。
泪湿红绡薄，香凝碧绮寒。
多情别去未春残。
归趁海棠开后、燕双还。
千里平阑，水天低处山无数。
断城孤树。
城外人来去。
欲问青鸾，杳杳随烟雾。
空怀古。
巴山何处。
自翦镫听雨。
碧树残鹃啼未歇。
昨夜春归，不与行人别。
留得绿杨枝上月。
晓风吹作晴天雪。
龟甲屏低红叠叠。
火暖萸烟，罗荐鸳鸯热。
一插宝簪云妥贴。
下阶先拣花枝折。
深院萧萧梧叶雨。
知道秋来，不见秋来处。
云压小桥人不渡。
黄芦苦竹愁如雾。
四壁秋声谁更赋。
人只留春，不解留秋住。
秋又欲归天又暮。
斜阳红影随鸦去。
教他双燕意循循。
隔湖杨柳深。
芹香泥滑趁新晴。
差池来往频。
春浪暖，绿无痕。
醒人也醉人。
断桥日落水云昏。
归舟个个轻。
桃花坊陌散香红。
捎鞭骤玉骢。
官河柳带结春风。
高楼小燕空。
山晻霭，草蒙茸。
江南春正浓。
王孙家在画桥东。
相寻无路通。
疏树小花风，别浦残鹃雨。
不是王孙忘却归，草没归来路。
空积琐窗尘，谁按琼箫谱。
暗把金钱卜远人，争敢分明语。
谢家池馆占花中。
微雨湿春风。
艳红修碧，浓香疏影，浮动帘栊。
娇蛾聚翠寻春梦，衣上泪痕重。
闲窗愁对，金笼鹦鹉，彩带芙蓉。
但病酒。
愁对清明时候。
不为吟诗应也瘦。
坐久衣痕皱。
曾约花间携手。
空忆洛阳耆旧。
道不相逢还却又。
海棠开厮句。
急雨涨潮头。
越树吴城势拍浮。
海鹤一声苍竹裂，扁舟。
轻载行云压水流。
独倚最高楼。
回首屏山叠叠秋。
江上数峰人不见，沙鸥。
曾识西风独客愁。
探春消息，觉南枝开遍，北枝犹阙。
越女娉婷天下白，堪与冰霜争洁。
孤影棱棱，暗香楚楚，水月成三绝。
行云不动，素波轻浣尘袜。
回首雪里关山，玉龙吹怨，似替人幽咽。
溪上园林应满树，一径莓苔萦折。
金马疏篱，玉堂茅舍，终是风光别。
寻花欲语，对花却又无说。
独立软红尘表，远吞翠雾，平挹纹澜。
草长西垣，生怕隔断双鬟。
树梢明、夕阳未冷，菱叶静、新雨初干。
倚阑干。
一声鹅管，人影高寒。
休寻王孙桂隐，白云鸡犬，曾识刘安。
羽扇纶巾，不知门外有人闲。
袖素手、懒招黄鹄，写碧笺、空寄青鸾。
且盘桓。
听风听雨，山北山南。
野树昏鸦归尽，素烟如练，低罩平芜。
断壁飞楼，红翠似有还无。
女墙矮、月笼粉雉，娃馆静、尘暗金铺。
问清都。
广寒仙子，别后何如。
愁予。
十年梦境，浅歌短酒，总是欢娱。
寂寞秦郎，不堪离镜照鸾孤。
记曲径、共携素手，向闲窗、频捻吟须。
怕西湖。
少年游伴，说著当初。
仙骨清无暑。
爱兰桡、撑入鸳波，锦云深处。
休唱采莲双桨曲，老却鸥朋鹭侣。
算只有、青山如故。
旧雨初晴新水涨，画桥低、杳霭迷苍渚。
头戴笠，日亭午。
独醒耿耿空怀楚。
渺愁予、岸芷江蓠，尚青青否。
锦瑟谩弹斑竹恨，难写湘妃怨语。
怅谁与、孤芳为主。
流水无声云不动，向渔郎、欲觅桃源路。
船尾带，落花去。
绮帷高揭。
风动流苏结。
兴在夜凉多处，兰烬短、半明灭。
醉彻。
香未绝。
紫箫声乍歇。
声入碧云堆里，还起舞、桂花月。
芍药小纱窗。
唾碧茸长。
粉香犹涴旧时妆。
玉佩丁东仙步远，好处难忘。
草草赋高唐。
终是荒凉。
凉蟾飞入合欢床。
争得花阴重邂逅，才不思量。
水西云北。
锦苞泫露无颜色。
夜寒花外眠双鶒。
莫唱江南，谁是鹧鸪客。
薄情青女司花籍。
粉愁红怨啼螀急。
月明倦听山阳笛。
渺渺征鸿，千里楚天碧。
云阶步影夜凄凉。
采丹房。
宿芽黄。
万粟千萤，风露四阑香。
歌断小山枝上月，环佩冷，怯流光。
年时金屋罩琴床。
忆情郎。
淡梳妆。
笋玉春纤，挼蕊细浮觞。
愁夜满城今旧雨，分付菊，自重阳。
敛双蛾、冷雨立毡车，离思上青枫。
想天阶辞辇，长门分镜，征骑西东。
应被婵娟早误，谁遣出深宫。
鸾袖不堪绾，前事成空。
独掩琵琶无语，恨主恩太薄，泪脸弹红。
又争如汉月，深夜照帘栊。
草青青、年年归梦，算北来、应自有征鸿。
还堪笑，玉关何事，不锁春风。
寒泉如线。
莎石绵云软。
十里梅花香一片。
不记入山深浅。
谩留两袖春风。
罗浮旧梦成空。
独对阑干明月，教人犹忆山中。
苑秋凉早。
石径幽花小。
霜絮飞飞风草草。
翠碧斓斑驰道。
香沟诗叶难寻。
依然绿浅红深。
倚竹空歌黄鹄，谁招青冢游云。
短绿抽堤草，芳信未许花知。
尚留冻梗冰枝。
藓石雪消迟。
方塘水浅鸳鸯冷，沙际水翼相依。
拾翠约，踏青期。
终是乐游稀。
相思。
江南远，渔汀渺渺，还又是、梅花谢时。
有多少、旧愁新恨，纵罗虬、妙曲风流，怎比红儿。
何时再得，画鹢摇春，丰乐楼西。
风柳吹残醉，推枕梦便难寻。
小院静，曲屏深。
翦不断轻阴。
新蚕乍扫鹅毛细，纤手镂叶如针。
又负了，赏花心。
听高树鸣禽。
千金。
嗟难买，飘红坠粉，怕容易、愁痕暗侵。
但惜取、婵娟好在，任千里、杳杳鸿迷，渺渺鱼沈。
相如未老，尽把衷肠，分付瑶琴。
忆寒烟古驿，淡月孤舟，无限江山。
落叶牵离思，到秋来，夜夜梦入长安。
故人翦烛清话，风雨半窗寒。
甚宦海漂流，客毡寂寞，忍说闲关。
征衫。
赋归去，喜故里西湖，不厌重看。
莫待青春晚，趁莺花未老，觅醉寻欢。
故园更有松竹，富贵不如闲。
却指顾斜阳，长歌李白行路难。
眼溜秋潢脸晕霞。
宝钗斜压两盘鸦。
分明认得萧郎是，佯凭阑干唤卖花。
水拍长堤没软沙。
菰蒲深处钓鱼家。
罾头免得黏风絮，船尾依然带落花。
翠袖笼香醒宿酒，银屏汲水沦新茶。
几处杜鹃啼暮雨，来禽空老一春花。
苎萝山下花藏路。
只许流莺来去。
吹落梨花无数。
香雪迷官渡。
浣纱溪浅人何许。
空对碧云凝暮。
归去春愁如雾。
奈五更风雨。
岸柳丝丝青尚浅。
渐春归吴苑。
缭垣不隔花屏，爱翠深红远。
瞥地飞来何处燕。
小乌衣新翦。
想芹短、未出香泥，波面时时点。
云头灰冷，金彝熏透茜罗衫。
可人犹带，紫陌青门，珠泪斑斑。
自恨移根无宿土，红姿减、绿意阑珊。
有谁知我，花明眼暗，如雾中看。
钗云垂耳未胜冠。
私语别青鸾。
露帐银床，海棠睡足，偏称晚来看。
一年一梦青楼曲，香浅被池寒。
却听西风，小窗残雨，红叶满长安。
三叠曲，四愁诗。
心事少人知。
西风未老燕迟归。
巢冷半干泥。
流红句，回文字。
除燕知，谁能记。
一声恰到画楼西。
云压小鸿低。
愁云歇雨，净洗一奁秋霁。
枝上鹊、欲栖还起。
曲阑人独倚。
持杯酌月，月未醉、笑人先醉。
忘醉倚、木犀花睡。
满衣花影碎。
九仙山晓。
雾冥冥、一鹤飞来华表。
衔得红云花岛。
双蒂仙桃小。
破罂旋汲香泉，短鑺闲锄春草。
愁种愁深多少。
头白鸳鸯老。
苔笺醉草调清平。
鸦墨湿浮云。
霓裳步冷，琼箫声断，旧梦关心。
小乔不恋周郎老，翠被折秋痕。
那堪门外，黄花红叶，细雨更深。
小市收镫，渐柝声隐隐，人语沈沈。
月华如水，香街尘冷，阑干琐碎花阴。
罗帏不隔婵娟，多情伴人，孤枕最分明。
见屏山翠叠，遮断行云。
因记款曲西厢，趁凌波步影，笑拾遗簪。
元宵相次近也，沙河箫鼓，恰是如今。
行行舞袖歌裙。
归还不管更深。
黯无言，新愁旧月，空照黄昏。
醒眼明霞，问染成、晴堤几分秋色。
腻困未醒，欲语还羞，掩映雾笼烟幂。
艳姿相亚柔枝妥，恁娇倚、西风无力。
只疑是、彩云散影，误留仙魄。
不见芳卿信息。
但晓沁嫣红，雨湿轻白。
落日光中，窥影横塘，恰似试妆脉脉。
芳心空有韶华想，忍拼与、清霜狼籍。
雁声里、丹枫伴人泪滴。
眼波横秀。
乍睡起、茸窗倦绣。
甚脉脉、阑干凭晓，一握乱丝如柳。
最恼人、微雨慳晴，飞红满地春风骤。
记帕折香绡，簪敲凉玉，小约清明前后。
昨梦行云何处，应只在、春城迷酒。
对溪桃羞语，海棠贪困，莺声唤醒愁仍旧。
劝花休瘦。
看钗盟再合，秋千小院同携手。
回文锦字，寄与知他信否。
红锦旧同心。
西池上、曾与系青禽。
记山水写情，秋桐促轸，鸳鸯萦恨，春绣停针。
常叹好风妨画扇，明月坠瑶簪。
短梦易残，一声长笛，新愁无限，何处孤砧。
香奁依然在，但鸾镜、孤影渺渺难寻。
雨后胭脂，应想粉蚀尘侵。
怅去帆渐杳，鱼鳞浪浅，远笺难寄，鸿尾云深。
回首高楼，不堪烟雨平林。
海棠才试春光小，西风便吹秋去。
白石粼粼，丹林点点，装缀东皋南浦。
清游顿阻。
谩空有园林，可无钟鼓。
一曲庭花，隔江谁与问商女。
离怀浑似梦里，碧云犹冉冉，佳人何处。
越岫鸡盟，秦楼燕约，争奈年华已暮。
凭高吊古。
算只有梅花，伴人凄楚。
极目天长，淡霞明断雨。
晓入蓬莱岛。
松下锄瑶草。
贪看碧桃花。
误游金母家。
一酌洼尊露。
醉失归来路。
不见董双成。
隔花闻笛声。
月明如白日。
遮径花阴密密。
未见黄云衬袜来，空伴花阴立。
疑是碧瑶台，不放彩鸾飞出。
隐隐隔花清漏急。
一巾红露剩攥黯黯覆庭芜。
十二阑干空见月，谁教凉影伴人孤。
素被带香铺。
情荏苒，金屋又笙竽。
天际有云难载鹤，墙东无树可啼乌。
春梦绕西湖。
酒力欺愁薄，轻红晕脸微。
双鸳谁袖出青闺。
划袜步东西。
倦蝶栖香懒，雏莺调语低。
钗盟惟有烛花知。
半醉欲归时。
秋乍觉。
露凉顿觉罗衾薄。
罗衾薄。
黄昏庭院，水风帘幕。
阑干待月花时约。
愁长梦短浑忘却。
浑忘却。
南山猿鹤，北枝乌鹊。
沧岛云连，绿瀛秋入，暮景欲沈洲屿。
无浪无风天地白，听得潮生人语。
擎空孤柱。
翠倚高阁凭虚，中流苍碧迷烟雾。
惟见广寒门外，青无重数。
遥想贝阙珠宫，琼林玉树。
不知还是何处。
倩谁问、凌波轻步。
谩凝睇、乘鸾秦女。
想庭曲、霓裳正舞。
莫须长笛吹愁去。
怕唤起鱼龙，三更喷作前山雨。
十二阑干和露倚。
银潢淡、玉蟾如洗。
万籁无声，纤云不染，目断楚天千里。
自把黄花闲数蕊。
空招隐、湘君山鬼。
古剑埋光，孤灯倒影，咄咄树犹如此。
梅边当日江南信。
醉语无凭准。
斜阳丹叶一帘秋。
燕去鸿来，相忆几时休。
落尽残红雨乍收。
新篁静院叫钩辀。
柳丝轻拂阑干角，怕引闲愁懒上楼。
春淡淡，水悠悠。
绮窗曾为牡丹留。
转头千载真成梦，赢得春风一枕愁。
日影扶花一万重。
秋香阁下又芙蓉。
旧时楚楚霓裳曲，移入长杨短柳中。
文甃碧，朵墙红。
金舆苍鼠玉华宫。
行人忍听啼乌怨，笛里阑干落叶风。
燕燕楼空帘意静。
露叶如啼，红沁胭脂井。
浅约深盟期未定。
木犀风里鸳鸯径。
楚岫秦眉相入映。
私倚云阑，淡月笼花顶。
今夕兰釭空吊影。
绣衾罗荐余香冷。
三径归来秋早。
门外金铺谁扫。
东篱不种闲花草。
恼乱西风未了。
霜华侵鬓渊明老。
南山晓。
啼红怨绿骎骎少。
自采落英黄小。
武林春早，乘兴试问，孤山枝南枝北。
见说椒红，初破芳苞犹绿。
罗浮梦熟。
记曾有、幽禽同宿。
依稀似、缟衣楚楚，佳人空谷。
娇小春意未足。
甚娇羞，怕入玉堂金屋。
误学宫妆，粉额蜂黄轻扑。
江空岁晚，最难是、旧交松竹。
忒幽独。
笛倚画楼西曲。
坐清昼。
记步幄行春，短亭呼酒。
怅湔裙香远，波痕尚依旧。
赤阑桥下桃花观，寒勒花枝瘦。
转回廊、古瓦生松，暗泉鸣甃。
山雨夜来骤。
便绿涨平堤，云横远岫。
细认沙头，还见有落红否。
杨花自趁东风去，空白鸳鸯首。
劝游人、莫把骄骢系柳。
小袖啼红，残茸唾碧，深愁如织。
闲愁不断，冉冉舞丝千尺。
倚修筠、袖笼浅寒，望人在水西云北。
想绿杨影里，兰舟轻舣，赤阑桥侧。
游剧归来，恨汗湿酥融，步慳袜窄。
兰情蕙盻，付与栖鸾消息。
奈无情、风雨做愁，帐镫闪闪春寂寂。
梦相思、一枕巫山，更画楼吹笛。
楼倚寒城，隔岸江山见东越。
望远红千尺，游丝起舞，空青一段，斜阳明灭。
孤树秋声歇。
霜枝袅、尚留病叶。
阑干外、带郭人家，蜂房几盘折。
我独逍遥，乘虚凭远，天风醒毛发。
问西窗停烛，谁吟巴雨，连床鼓瑟，谁弹湘月。
消得青鸾下，分明是、绛台紫阙。
何时约、姑射仙人，试手回翦雪。
藏莺院静，浮鸭池荒。
绿阴不减红芳。
高卧虚堂。
南风时送微凉。
游鞯践香未遍，怪青春、别我堂堂。
闲里好，有故书盈箧，新酒盈缸。
只怕吴霜侵鬓，叹春深铜雀，空老周郎。
弱絮沾泥，如今梦冷平康。
翻思旧游踪迹，认断云、低度横塘。
离恨满，甚月明、偏照小窗。
四月时。
五月时。
柳絮无风不肯飞。
卷帘看燕归。
雨凄凄。
草凄凄。
及早关门睡起迟。
省人多少诗。
踏青归后，小步西园。
翠袖薄、新篁难倚，绿窗润、弱絮轻粘。
春风急，暮雨凄然。
早听啼鹃。
忆昔几度湖边。
款曲花前。
约俊客、同倾凿落，看游女、同上秋千。
春无主，落日低烟。
芳草年年。
疏疏密密，漠漠纷纷，乍舞风无力。
残砖断础，才转眼、化作方圭圆璧。
非花非絮，似骋巧、先投窗隙。
立小楼、不见青山，万里鸟飞无迹。
休邻冻梗冰苔，算飞入园林，都是春色。
年华婉娩，谁信道、老却梁园词客。
踏青近也，且一白、何消三白。
把一白、分与梅花，要点寿阳妆额。
晴绵欺雪，扑扑红楼锦幄。
小蜻蜓载水花泊。
犹记横波浅笑，香云深约。
甚可怪、匆匆忘却。
寻芳人老，那得心情问著。
雁程不到怨无托。
还又月笛幽院，风镫疏箔。
谩傍竹、寒笼翠薄。
略彴横溪曲。
映带短莎修竹。
傍岸谁家屋。
爱水护遥碧，林拥深绿。
呼布谷。
东里西邻才一簇。
社鼓初鸣春酒熟。
长衫方帽，翁醉扶黄犊。
断霞倦鹊，未晚先争宿。
门外月明山六六。
浅莎深苑，流萤暗度。
问霜纨、藏在何处。
一自西风，乱翦翦、枝头红露。
怕因循、彩鸾尘蠹。
歌台香散，离宫烛暗，谩消凝、凌波微步。
最怕黄昏，小楼外、零云残雨。
把相思、共青镫诉。
楝花风，都过了。
冷落绿阴池沼。
春草草，草离离。
离人归未归。
暗魂消，频梦见。
依约旧时庭院。
红笑浅，绿颦深。
东风不自禁。
尽日西阑凭醉。
新寒难睡。
袖炉烟冷帐云宽，倩倩倩、先温被。
空对短屏山水。
清清无寐。
却思十里小红楼，应不报、平安字。
鸦墨斜行印粉香。
倚楼凝望过鸿将。
寸心天远，月冷梦浮湘。
题恨谩留诗叶小，合欢空恋舞衣长。
旧愁千斛，深浅倩谁量。
钗头缀玉虫，耿耿东窗晓。
京洛少年游，犹恨归来早。
寒食正梨花，古道多芳草。
今夜试青镫，依旧春花小。
家住银塘东复东。
赤阑桥下笑相逢。
春风豆蔻抽新绿，夜雨茱萸湿老红。
鸥鸟散，水天空。
绮窗昨梦已无踪。
月昏云淡莎汀小，帘影重重花影中。
东壁谁家夜捣砧。
荆江流滞客偏闻。
三三五五潇湘雁，飞尽南云入北云。
人独自，月黄昏。
青镫红蕊落缤纷。
野篁谩白秋萧索，无雨无风也闭门。
霜醉秋花锦覆堤。
西风一舸小桥西。
闲将窗下红兰梦，写入江南白苎词。
芳绪断，旧游非。
空遗香墨湿乌丝。
碧云冉冉无穷恨，只有山阳短笛知。
脂雨东流，觉春去、绿阴如幄。
尝记得、桃花碧径，自怜幽独。
日暮碧云空冉冉，摘花小袖犹依竹。
望江南、草色欲连天，人江北。
谁共翦，西窗烛。
谁共度，西园曲。
甚采香情懒，楚骚谁续。
海远休寻双燕信，夜长争忍孤鸾宿。
夹缃签、曾有旧题诗，镫前读。
鸦墨鸳茸暗小窗。
栀花时递淡中香。
何须华屋艳红妆。
栊月凉筛金琐碎，床琴清写玉丁当。
风车闲倚在回廊。
薄薄梳妆细扫眉。
鬟鸦双叠岭云低。
对人浓笑问归期。
荀令老来香已减，谢娘别后梦应迷。
一番心事只春知。
红紫妆林绿满池，游丝飞絮两依依。
正当谷雨弄晴时。
射鸭矮阑苍藓滑，画眉小槛晚花迟。
一年弹指又春归。
犹记春风庭院，桃花初识刘郎。
绿腰传得旧官腔。
自向花前学唱。
锦瑟空寻小袖，翠衾尚带余香。
一番拈起一思量。
又是桃花月上。
楚塞残星几点，关山明月三年。
长亭犹有竹如椽，可惜中郎不见。
折柳新愁未歇，落梅旧梦谁圆。
何人吹向内门前。
一片鹧鸪清怨。
漠漠河桥柳外，愔愔门巷镫初。
笙歌饮散醉相扶。
明月伴人归去。
娃馆深藏云木，女墙斜掠烟芜。
水天空阔见西湖。
鹤立夜寒多处。
暗柳荒城叠鼓，小花静院深镫。
年年寒食可曾晴。
今夜晴犹未稳。
豆蔻梢头二月，杜鹃枝上三更。
春风知得此时情。
吹动秋千红影。
小立画桥西畔，仙车蓦送香风。
多情问我太匆匆。
疑是当年小宋。
须识蓬山不远，梨云路杳无踪。
觉来斜月隔帘栊。
不是相逢是梦。
寒食无情，阳春如客，晚风落尽繁枝。
落红堆径，小槛立移时。
乐事不堪再省，吴乡远、愁思依依。
谁家燕，斜穿绣幕，轻惹画梁泥。
还知。
人寂寞，殷勤软语，来说差池。
怕王孙归去，芳草离离。
倚翠屏山梦断，无心听、啼鸟催归。
何时向，溪流练带，一舸载鸱夷。
三生杜牧。
惯识小红楼上宿。
压帽花斜。
醉跨门前白鼻騧。
归来寻睡。
懒拨熏炉温素被。
两袖香尘。
肯信春风老得人。
一番春暮。
恼人更下潇潇雨。
花片纷纷。
燕子人家都是春。
莫留春住。
问春归去家何处。
春与人期。
春未归时人未归。
泥凉闲倚竹，奈冉冉、碧云何。
爱水槛空明，风疏画扇，雪透香罗。
惺松未成楚梦，看玲珑、清影罩平坡。
便有一庭秋意，碎蛩声乱寒莎。
银河。
不起纤波。
天似水，月明多。
算江南再有，贺方回在，空费吟哦。
年年自圆自缺，恨紫箫、声断玉人歌。
谩对双鸳素被，翠屏十二嵯峨。
一声啼鴂无芳草。
南浦晴波云渺渺。
蠹尘珠网满香车，三十六桥春悄悄。
垂杨柳舞吹笙道。
红粉台空灰蝶小。
惜花心性不禁愁，莫放堕香随去鸟。
翠鸾不隔巫山路。
无人肯指行云处。
徙倚最高楼。
秋波春望愁。
先来愁似雾。
更下丝丝雨。
芳径溅香泥。
苔花滑马蹄。
瑶琴欲把相思谱。
殷勤难写相思语。
人在碧苕滨。
相思烟水深。
鳞波流碎月。
荏苒年芳歇。
何处寄相思。
白苹秋一枝。
晓星低射疏棂，殢寒却枕还慵起。
炊烟逗屋，隔房人语，镫前行李。
霜滑平桥，雾迷衰草，时闻流水。
怅雕鞍独拥，清寒满袖，入斜月、空山里。
谩把鞭梢暗指。
酒旗边、柴门又闭。
分水点墨，因风欲寄，梅花万里。
宝帐春慵，梦中肯信，有人憔悴。
待归来、别倚新腔，换却泪毫愁纸。
碧溪湾，疏竹外，正小春天气。
绿珠羞涩，半吐椒红可人意。
月香传瘦影，露脸凝清泪。
笑倡条冶叶，怕冷尚贪睡。
马行迟，雪未霁。
还忆前村里。
青禽啁哳，疑是当时梦初起。
旧愁归塞管，远恨潇湘水。
望江南，故人家万里。
雁屿晴岚薄。
倚层屏、千树高低，粉纤红弱。
云隘东风藏不尽，吹艳生香万壑。
又散入、汀蘅洲药。
扰扰匆匆尘土面，看歌莺、舞燕逢春乐。
人共物，知谁错。
宝钗楼上围帘幕。
小婵娟、双调弹筝，半霄鸾鹤。
我辈中人无此分，琴思诗情当却。
也胜似、愁横眉角。
芳景三分才过二，便绿阴、门巷杨花落。
沽斗酒，且同酌。
浪涌孤亭起。
是当年、蓬莱顶上，海风飘坠。
帝遣江神长守护，八柱蛟龙缠尾。
斗吐出、寒烟寒雨。
昨夜鲸翻坤轴动，卷雕翚、掷向虚空里。
但留得，绛虹住。
五湖有客扁舟舣。
怕群仙、重游到此，翠旌难驻。
手拍阑干呼白鹭，为我殷勤寄语。
奈鹭也、惊飞沙渚。
星月一天云万壑，览茫茫、宇宙知何处。
鼓双楫，浩歌去。
梦冷黄金屋。
叹秦筝、斜鸿阵里，素弦尘扑。
化作娇莺飞归去，犹认纱窗旧绿。
正过雨、荆桃如菽。
此恨难平君知否，似琼台、涌起弹棋局。
消瘦影，嫌明烛。
鸳楼碎泻东西玉。
问芳悰、何时再展，翠钗难卜。
待把宫眉横云样，描上生绡画幅。
怕不是、新来妆束。
彩扇红牙今都在，恨无人、解听开元曲。
空掩袖，倚寒竹。
深阁帘垂绣。
记家人、软语灯边，笑涡红透。
万叠城头哀怨角，吹落霜花满袖。
影厮伴、东奔西走。
望断乡关知何处，羡寒鸦、到著黄昏后。
一点点，归杨柳。
相看只有山如旧。
叹浮云、本是无心，也成苍狗。
明日枯荷包冷饭，又过前头小阜。
趁未发、且尝村酒。
醉探枵囊毛锥在，问邻翁、要写牛经否。
翁不应，但摇手。
老子平生，辛勤几年，始有此庐。
也学那陶潜，篱栽些菊，依他杜甫，园种些蔬。
除了雕梁，肯容紫燕，谁管门前长者车。
怪近日，把一庭明月，却借伊渠。
鬓边白发纷如。
又何苦招宾约客欤。
但夏榻宵眠，面风欹枕，冬檐昼短，背日观书。
若有人寻，只教僮道，这屋主人今自居。
休羡彼，有摇金宝辔，织翠华裾。
结算平生，风流债负，请一笔句。
盖攻性之兵，花围锦阵，毒身之鸩，笑齿歌喉。
岂识吾儒，道中乐地，绝胜珠帘十里楼。
迷因底，叹晴干不去，待雨淋头。
休休。
著甚来由。
硬铁汉从来气食牛。
但只有千篇，好诗好曲，都无半点，闲闷闲愁。
自古娇波，溺人多矣，试问还能溺我不。
高抬眼，看牵丝傀儡，谁弄谁收。
蕙花香也。
雪晴池馆如画。
春风飞到，宝钗楼上，一片笙箫，琉璃光射。
而今灯漫挂。
不是暗尘明月，那时元夜。
况年来、心懒意怯，羞与蛾儿争耍。
江城人悄初更打。
问繁华谁解，再向天公借。
剔残红灺。
但梦里隐隐，钿车罗帕。
吴笺银粉砑。
待把旧家风景，写成闲话。
笑绿鬟邻女，倚窗犹唱，夕阳西下。
笙月凉边，翠翘双舞，寿仙曲破。
更听得艳拍流星，慢唱寿词初了，群唱莲歌。
主翁楼上披鹤氅，展一笑、微微红透涡。
襟怀好，纵炎官驻伞，长是春和。
千年鼻祖事业，记曾趁雷声飞快梭。
但也曾三径，抚松采菊，随分吟哦。
富贵云浮，荣华风过，淡处还他滋味多。
休辞饮，有碧荷贮酒，深似金荷。
妒花风恶。
吹青阴涨却，乱红池阁。
驻媚景、别有仙葩，遍琼甃小台，翠油疏箔。
旧日天香，记曾绕、玉奴弦萦。
自长安路远，腻紫肥黄，但谱东洛。
天津霁虹似昨。
听鹃声度月，春又寥寞。
散艳魄、飞入江南，转湖渺山茫，梦境难托。
万叠花愁，正困倚、钩阑斜角。
待携尊、醉歌醉舞，劝花自乐。
清逼池亭，润侵山阁，雪气凝聚。
未有蝉前，已无蝶后，花事随逝水。
西园支径，今朝重到，半碍醉筇吟袂。
除非是、莺身瘦小，暗中引雏穿去。
梅檐溜滴，风来吹断，放得斜阳一缕。
玉子敲枰，香绡落翦，声度深几许。
层层离恨，凄迷如此，点破谩烦轻絮。
应难认、争春旧馆，倚红杏处。
练月萦窗，梦乍醒、黄花翠竹庭馆。
心字夜香消，人孤另、双鹣被池羞看。
拟待告诉天公，减秋声一半。
无情雁。
正用恁时飞来，叫云寻伴。
犹记杏栊暖。
银烛下，纤影卸佩款。
春涡晕，红豆小，莺衣嫩，珠痕淡印芳汗。
自从信误青骊，想笼莺停唤。
风刀快，翦尽画檐梧桐，怎翦愁断。
染柳烟消，敲菰雨断，历历犹寄斜阳。
掩冉玉妃芳袂，拥出灵场。
倩他鸳鸯来寄语，驻君舴艋亦何妨。
渔榔静，独奏棹歌，邀妃试酌清觞。
湖上云渐暝，秋浩荡，鲜风支尽蝉粮。
赠我非环非佩，万斛生香。
半蜗茅屋归吹影，数螺苔石压波光。
鸳鸯笑，何似且留双楫，翠隐红藏。
醉兮琼瀣浮觞些。
招兮遣巫阳些。
君毋去此，飓风将起，天微黄些。
野马尘埃，污君楚楚，白霓裳些。
驾空兮云浪，茫洋东下，流君往、他方些。
月满兮西厢些。
叫云兮、笛凄凉些。
归来为我，重倚蛟背，寒鳞苍些。
俯视春红，浩然一笑，吐山香些。
翠禽兮弄晓，招君未至，我心伤些。
缟霜霏霁雪。
渐翠没凉痕，猩浮寒血。
山窗梦凄切。
短吟筇犹倚，莺边新樾。
花魂未歇。
似追惜、芳消艳灭。
挽西风、再入柔柯，误染绀云成缬。
休说。
深题锦翰，浅泛琼漪，暗春曾泄。
情条万结。
依然是，未愁绝。
最怜他，南苑空阶堆遍，人隔仙蓬怨别。
锁芙蓉、小殿秋深，碎虫诉月。
绀烟迷雁迹。
渐断鼓零钟，街喧初息。
风檠背寒壁。
放冰蜍飞到，丝丝帘隙。
琼瑰暗泣。
念乡关、霜芜似织。
漫将身、化鹤归来，忘却旧游端的。
欢极。
蓬壶蕖浸，花院梨溶，醉连春夕。
柯云罢弈。
樱桃在，梦难觅。
劝清光，乍可幽窗相伴，休照红楼夜笛。
怕人间、换谱伊凉，素娥未识。
玉霜生穗也。
渺洲云翠痕，雁绳低也。
层帘四垂也。
锦堂寒早近，开炉时也。
香风递也。
是东篱、花深处也。
料此花、伴我仙翁，未肯放秋归也。
嬉也。
缯波稳舫，镜月危楼，釂琼酡也。
笼莺睡也。
红妆旋、舞衣也。
待纱灯客散，纱窗日上，便是严凝序也。
换青毡、小帐围春，又还醉也。
素肌元是雪。
向雪里带香，更添奇绝。
梅花太孤洁。
问梨花何似，风标难说。
长洲漾楫。
料鸳边、娇蓉乍折。
对珠栊、自翦凉衣，爱把淡罗轻叠。
清彻。
螺心翠靥，龙吻琼涎，总成虚设。
微微醉缬。
窗灯晕，弄明灭。
算银台高处，芳菲仙佩，步遍纤云万叶。
觉来时、人在红帱，半廊界月。
傍池阑倚遍，问山影、是谁偷。
但鹭敛琼丝，鸳藏绣羽，碍浴妨浮。
寒流。
暗冲片响，似犀椎、带月静敲秋。
因念凉荷院宇，粉丸曾泛金瓯。
妆楼。
晓涩翠罂油。
倦鬓理还休。
更有何意绪，怜他半夜，瓶破梅愁。
红裯。
泪干万点。
待穿来、寄与薄情收。
只恐东风未转，误人日望归舟。
渺琉璃万顷，冷光射、夕阳洲。
见败柳漂枝，残芦泛叶，欲去仍留。
罗帱。
少年梦里，正窥帘、月浸素肌柔。
谁念衰翁自老，断髭冻得成虬。
凝眸。
一望绝飞鸥。
宇宙正清幽。
漫细敲紫砚，轻呵翠管，吟思难抽。
飕飕。
晚风又起，但时听、碎玉落檐头。
多少梅花片脑，醉来误整香篝。
书楼四面筠帘卷。
微薰起，翠弄悬签丝软。
楼上读书仙，对宝狻霏转。
绣馆钗行云度影，滟寿觥、盈盈争劝。
争劝。
奈芸边事切，花中情浅。
金奏未响昏蜩，早传言放却，舞衫歌扇。
柳雨一窝凉，再展开湘卷。
万颗蕖心琼珠辊，细滴与、银朱小砚。
深院。
待月满廊腰，玉笙又远。
霞铄帘珠，云蒸篆玉，环楼婉婉飞铃。
天上王郎，飙轮此地曾停。
秋香不断台隍远，溢万丛、锦艳鲜明。
事成尘，鸾凤箫中，空度歌声。
臞翁一点清寒髓，惯餐英菊屿，饮露兰汀。
透屋高红，新营小样花城。
霜浓月淡三更梦，梦曼仙、来倚吟屏。
共襟期，不是琼姬，不是芳卿。
燕卷晴丝，蜂黏落絮，天教绾住闲愁。
闲里清明，匆匆粉涩红羞。
灯摇缥晕茸窗冷，语未阑、娥影分收。
好伤情，春也难留，人也难留。
芳尘满目悠悠。
问萦云佩响，还绕谁楼。
别酒才斟，从前心事都休。
飞莺纵有风吹转，奈旧家、苑已成秋。
莫思量，杨柳湾西，且棹吟舟。
桥尾星沈，街心尘敛，天公还把春饶。
桂月黄昏，金丝柳换星摇。
相逢小曲方嫌冷，便暖薰、珠络香飘。
却怜他、隔岁芳期，枉费囊绡。
人情终似娥儿舞，到嚬翻宿粉，怎比初描。
认得游踪，花骢不住嘶骄。
梅梢一寸残红炬，喜尚堪、移照樱桃。
醉醺醺，不记元宵，只道花朝。
听深深、谢家庭馆。
东风对语双燕。
似说朝来，天上婺星光现。
金裁花诰紫泥香，绣里藤舆红茵软。
散蜡宫辉，行鳞厨品，至今人羡。
西湖万柳如线。
料月仙当此，小停飙辇。
付与长年，教见海心波浅。
萦云玉佩五侯门，洗雪华桐三春苑。
慢拍调莺，急鼓催鸾，翠阴生院。
稼翁居士，有几多抱负，几多声价。
玉立绣衣霄汉表，曾览八州风化。
进退行藏，此时正要，一著高天下。
黄埃扑面，不成也控羸马。
人道云出无心，才离山后，岂是无心者。
自古达官酣富贵，往往遭人描画。
只有青门，种瓜闲客，千载传佳话。
稼翁一笑，吾今亦爱吾稼。
春愁怎画。
正莺背带雪，酴醿花谢。
细雨院深，淡月廊斜重帘挂。
归时记约烧灯夜。
早拆尽、秋千红架。
纵然归近，风光又是，翠阴初夏。
娅姹。
嚬青泫白，恨玉佩罢舞，芳尘凝榭。
几拟倩人，付与兰香秋罗帕。
知他堕策斜拢马。
在底处、垂杨楼下。
无言暗拥娇鬟，凤钗溜也。
黄花深巷，红叶低窗，凄凉一片秋声。
豆雨声来，中间夹带风声。
疏疏二十五点，丽谯门、不锁更声。
故人远，问谁摇玉佩，檐底铃声。
彩角声吹月堕，渐连营马动，四起笳声。
闪烁邻灯，灯前尚有砧声。
知他诉愁到晓，碎哝哝、多少蛩声。
诉未了，把一半、分与雁声。
夜倚读书床，敲碎唾壶，灯晕明灭。
多事西风，把齐铃频掣。
人共语、温温芋火，雁孤飞、萧萧桧雪。
遍阑干外，万顷鱼天，未了予愁绝。
鸡边长剑舞，念不到、此样豪杰。
瘦骨棱棱，但凄其衾铁。
是非梦、无痕堪记，似双瞳、缤纷翠缬。
浩然心在，我逢著、梅花便说。
一掬乡心，付杳杳、露莎烟苇。
来相伴、凄然客影，谢他穷鬼。
新绿旧红春又老，少玄老白人生几。
况无情、世故荡摩中，凋英伟。
词场笔，行群蚁。
战场胄，藏群虮。
问何如清昼，倚藤凭棐。
流水青山屋上下，束书壶酒船头尾。
任垂涎、斗大印黄金，狂周顗。
秋本无愁，奈客里、秋偏岑寂。
身老大、忄欠敲秦缶，懒移陶甓。
万误曾因疏处起，一闲且向贫中觅。
笑新来、多事是征鸿，声嘹呖。
双户掩，孤灯剔。
书束架，琴悬壁。
笑人间无此，小窗幽阗。
浪远微听葭叶响，雨残细数梧梢滴。
正依稀、梦到故人家，谁横笛。
翠吟悄。
似有人黄裳，孤伫埃表。
渐老侵芳岁，识君恨不早。
料应陶令吟魂在，凝此秋香妙。
傲霜姿，尚想前身，倚窗余傲。
回首醉年少。
控骏马蓉边，红亸茸帽。
淡泊东篱，有谁肯、梦飞到。
正襟三诵悠然句，聊遣花微笑。
酒休赊，醒眼看花正好。
白鸥问我泊孤舟。
是身留。
是心留。
心若留时、何事锁眉头。
风拍小帘灯晕舞，对闲影，冷清清，忆旧游。
旧游旧游今在不。
花外楼。
柳下舟。
梦也梦也，梦不到、寒水空流。
漠漠黄云、湿透木绵裘。
都道无人愁似我，今夜雪，有梅花，似我愁。
枝枝叶叶，受东风调弄。
便是莺穿也微动。
自鹅黄千缕，数到飞绵，闲无事，谁管将春迎送。
轻柔心性在，教得游人，酒舞花吟恣狂纵。
更谁家鸾镜里，贪学纤蛾，移来傍、妆楼新种。
总不道、江头锁清愁，正雨渺烟茫，翠阴如梦。
新春景，明媚在何时。
宜早不宜迟。
软尘巷陌青油幰，重帘深院画罗衣。
要些儿，晴日照，暖风吹。
一片片、雪儿休要下。
一点点、雨儿休要洒。
才恁地，越愆期。
悠悠下趁梅花到，匆匆枉带柳花飞。
倩黄莺，将我语，报春归。
柳边楼，花下馆。
低卷绣帘半。
帘外天丝，扰扰似情乱。
知他蛾绿纤眉，鹅黄小袖，在何处、闲游闲玩。
最堪叹。
筝面一寸尘深，玉柱网斜雁。
谱字红蔫，翦烛记同看。
几回传语东风，将愁吹去，怎奈向、东风不管。
东风方到旧桃枝。
仙梦已云迷。
画阑红子摴蒲处，依然是、春昼帘垂。
恨杀河东狮子，惊回海底鸥儿。
寻芳小步莫嫌迟。
此去却慵移。
断肠不在分襟后，元来在、襟未分时。
柳岸犹携素手，兰房早掩朱扉。
春晴也好。
春阴也好。
著些儿、春雨越好。
春雨如丝，绣出花枝红袅。
怎禁他、孟婆合皂。
梅花风小。
杏花风小。
海棠风、蓦地寒峭。
岁岁春光，被二十四风吹老。
楝花风、尔且慢到。
小巧楼台眼界宽。
朝卷帘看。
暮卷帘看。
故乡一望一心酸。
云又迷漫。
水又迷漫。
天不教人客梦安。
昨夜春寒。
今夜春寒。
梨花月底两眉攒。
敲遍阑干。
拍遍阑干。
一片春愁待酒浇。
江上舟摇。
楼上帘招。
秋娘度与泰娘娇。
风又飘飘。
雨又萧萧。
何日归家洗客袍。
银字笙调。
心字香烧。
流光容易把人抛。
红了樱桃。
绿了芭蕉。
秋碧泻晴湾。
楼台云影闲。
记仙家、元在蓬山。
飞到雁峰尘更少，三万顷、玉无边。
金盏倒垂莲。
歌摇香雾鬟。
任芙蓉、月转朱阑。
天气已凉犹未冷，重九后、小春前。
小饮微吟，残灯断雨，静户幽窗。
几度花开，几番花谢，又到昏黄。
潘娘不是潘郎。
料应也、霜黏鬓旁。
鹦鹉阑空，鸳鸯壶破，烟渺云茫。
雪飞灯背雁声低。
寒生红被池。
小屏风畔立多时。
闲看番马儿。
新揾泪，旧题诗。
一般罗带垂。
琼箫夜夜挟愁吹。
梅花知不知。
云褰翠幕。
满天星碎珠迸索。
孤蟾阑外，照我看看过转角。
酒醒寒砧正作。
待眠来、梦魂怕恶。
枕屏那更，画了平沙断雁落。
夜月溪篁鸾影。
晓露岩花鹤顶。
半世踏红尘，到底输他村景。
村景。
村景。
樵斧耕蓑渔艇。
晴浦溶溶明断霞。
楼台摇影处，是谁家。
银红裙裥皱宫纱。
风前坐，闲斗郁金芽。
人散树啼鸦。
粉团黏不住，旧繁华。
双龙尾上月痕斜。
而今照，冷淡白菱花。
曾伴芳卿锵佩环。
西风吹梦断，堕人寰。
假饶无分入雕阑。
窥妆镜，也合小溪湾。
此地有谁怜。
斜阳牛卧处，牧童攀。
劝花休苦恨天天。
从来道，薄命是朱颜。
我爱荷花花最软。
锦拶云挨，朵朵娇如颤。
一阵微风来自远。
红低欲蘸凉波浅。
莫是羊家张静婉。
抱月飘烟，舞得腰肢倦。
偷把翠罗香被展。
无眠却又频翻转。
丝丝杨柳丝丝雨。
春在溟濛处。
楼儿忒小不藏愁。
几度和云飞去、觅归舟。
天怜客子乡关远。
借与花消遣。
海棠红近绿阑干。
才卷朱帘却又、晚风寒。
少年听雨歌楼上。
红烛昏罗帐。
壮年听雨客舟中。
江阔云低、断雁叫西风。
而今听雨僧庐下。
鬓已星星也。
悲欢离合总无情。
一任阶前、点滴到天明。
泊雁小汀洲。
冷淡湔裙水漫秋。
裙上唾花无觅处，重游。
隔柳惟存月半钩。
准拟架层楼。
望得伊家见始休。
还怕粉云天末起，悠悠。
化作相思一片愁。
翠幰夜游车。
不到山边与水涯。
随分纸灯三四盏，邻家。
便做元宵好景夸。
谁解倚梅花。
思想灯球坠绛纱。
旧说梦华犹未了，堪嗟。
才百余年又梦华。
绿华翦碎娇云瘦。
剩妆点、菊前蓉后。
娟娟月也染成香，又何况、纤罗襟袖。
秋窗一夜西风骤。
翠奁锁、琼珠花镂。
人间富贵总腥膻，且和露、攀花三嗅。
玉窗掣锁香云涨。
唤绿袖、低敲方响。
流苏拂处字微讹，但斜倚、红梅一饷。
濛濛月在帘衣上。
做池馆、春阴模样。
春阴模样不如晴，这催雪、曲儿休唱。
秦人占得桃源地。
说道花深堪避世。
桃花湾内岂无花，吕政马来拦不住。
明朝与子穿花去。
去看霜蹄剜石处。
茫茫秦事是耶非，万一问花花解语。
蒨金小袖花下行。
过桥亭、倚树听莺。
被柳线、低萦鬓，绀云垂、钗凤半横。
红薇影转晴窗昼，漾兰心、未到绣絣。
奈一点、春来恨，在青蛾、弯处又生。
人爱晓妆鲜。
我爱妆残。
翠钗扶住欲欹鬟。
印了夜香无事也，月上凉天。
新谱学筝难。
愁涌蛾弯。
一床衾浪未红翻。
听得人催佯不睬，去洗珠钿。
明露浴疏桐。
秋满帘栊。
掩琴无语意忡忡。
掐破东窗窥皓月，早上芙蓉。
前事渺茫中。
烟水孤鸿。
一尊重九又成空。
不解吹愁吹帽落，恨杀西风。
我梦唐宫春昼迟。
正舞到、曳裾时。
翠云队仗绛霞衣。
慢腾腾、手双垂。
忽然急鼓催将起，似彩凤、乱惊飞。
梦回不见万琼妃。
见荷花、被风吹。
去年云掩冰轮皎。
喜今岁、微阴俱扫。
乾坤一片玉琉璃，怎算得、清光多少。
无歌无酒痴顽老。
对愁影、翻嫌分晓。
天公元不负中秋，我自把、中秋误了。
冷淡是秋花。
更比秋花冷淡些。
到处芙蓉供醉赏，从他。
自有幽人处士夸。
寂寞两三葩。
昼日无风也带斜。
一片西窗残照里，谁家。
卷却湘裙薄薄纱。
红了樱桃。
绿了芭蕉。
送春归、客尚蓬飘。
昨宵谷水，今夜兰皋。
奈云溶溶，风淡淡，雨潇潇。
银字笙调。
心字香烧。
料芳悰、乍整还凋。
待将春恨，都付春潮。
过窈娘堤，秋娘渡，泰娘桥。
泛言仙，似乎寡味，越调之曲与梅花宜，罗浮梅花，真仙事也。
演而成章，名翠羽吟。
绀露浓。
映素空。
楼观峭玲珑。
粉冻霁英，冷光摇荡古青松。
半规黄昏淡月，梅气山影溟濛。
有丽人、步依修竹，萧然态若游龙。
绡袂微皱水溶溶。
仙茎清瀣，净洗斜红。
劝我浮香桂酒，环佩暗解，声飞芳霭中。
弄春弱柳垂丝，慢按翠舞娇童。
醉不知何处，惊翦翦、凄紧霜风。
梦醒寻痕访踪。
但留残星挂穹。
梅花未老，翠羽双吟，一片晓峰。
甚矣君狂矣。
想胸中、些儿磊块，酒浇不去。
据我看来何所似，一似韩家五鬼。
又一似、杨家风子。
怪鸟啾啾鸣未了，被天公、捉在樊笼里。
这一错，铁难铸。
濯溪雨涨荆溪水。
送君归、斩蛟桥外，水光清处。
世上恨无楼百尺，装著许多俊气。
做弄得、栖栖如此。
临别赠言朋友事，有殷勤、六字君听取。
节饮食，慎言语。
妾有琵琶谱。
抱金槽、慢捻轻抛，柳梢莺妒。
羽调六么弹遍了，花底灵犀暗度。
奈敲断、玉钗纤股。
低画屏深朱户掩，卷西风、满地吹尘土。
芳事往，蝶空诉。
天天把妾芳心误。
小楼东、隐约谁家，凤箫鼍鼓。
泪点染衫双袖翠，修竹凄其又暮。
背灯影、萧条情互。
捐佩洲前裙步步，渺无边、一片相思苦。
春去也，乱红舞。
绿堕云垂领。
背琵琶、盈盈袖手，粉闲红靓。
依约春游归来倦，又似春眠未醒。
滟寒泚、低迷蓉影。
莺带松声飞过也，柳窗深、尚记停针听。
魂浩荡，孤芳景。
金钗断股瓶沈井。
问苏城、香销卷子，倩谁题咏。
灯晕青红残醉在，小院屏昏帐暝。
误瞋怪、眉心慵整。
人道真真招得下，任千呼万唤无言应。
空对此，泪花冷。
亸吟鞭、雁峰高处。
曾游长寿仙府。
年年长见瑶簪会，霞杪盖芝轻度。
开绣户。
笑万朵香红，剩染秋光素。
清箫丽鼓。
任滟玉杯深，鸾酣凤醉，犹未洞天暮。
尘缘误。
迷却桃源旧步。
飞琼芳梦同赋。
朝来闻道仙童宴，翘首翠房玄圃。
云又雾。
身恍到微茫，认得胎禽舞。
遥汀近浦。
便一苇渔航，撑烟载雨，归去半寒鹭。
昔裴晋公，生甲辰岁，秉唐相钧。
向东都治第，才娱老眼，北门建节，又绊闲身。
燠馆花浓，凉台月淡，不记弓刀千骑尘。
谁堪羡，羡南塘居士，做散仙人。
南塘水向晴云。
三百树凤洲杨柳春。
有绿衣奏曲，金斜小雁，彩衣劝酒，玉跪双麟。
前后同年，逸劳异趣，中立翻成雌甲辰。
斯言也，是梅花说与，竹里山民。
风涛如此，被闲鸥诮我，君行良苦。
槲叶深湾，芦窠窄港，小憩倦篙慵橹。
壮年夜吹笛去，惊得鱼龙嗥舞。
怅今老，但篷窗紧掩，荒凉愁愫。
别浦。
云断处。
低雁一绳，拦断家山路。
佩玉无诗，飞霞乏序，满席快飙谁付。
醉中几番重九，今度芳尊孤负。
便晴否。
怕明朝蝶冷，黄花秋圃。
绝代幽人独。
掩芳姿、深居何处，乱云深谷。
自说关中良家子，零落聊依草木。
世丧败、谁收骨肉。
轻薄儿郎为夫婿，爱新人、窕窈颜如玉。
千万事，风前烛。
鸳鸯一旦成孤宿。
最堪怜、新人欢笑，旧人哀哭。
侍婢卖珠回来后，相与牵萝补屋。
漫采得、柏枝盈掬。
日暮山中天寒也，翠绡衣、薄甚肌生粟。
空敛袖，倚修竹。
玉窗蝇字记春寒，满茸丝红处。
画翠鸳、双展金蜩翅。
未抵我、愁红腻。
芳心一点天涯去。
絮濛濛遮住。
旧对花、弹阮纤琼指。
为粉靥、空弹泪。
黄云水驿秋笳噎。
吹人双鬓如雪。
愁多无奈处，谩碎把、寒花轻撧。
红云转入香心里，夜渐深、人语初歇。
此际愁更别。
雁落影、西窗斜月。
金衣露湿莺喉噎。
春情不解分雪。
宝筝弦断尽，但万缕、闲愁难撧。
长红小白谁亭馆，过禁烟、弹指芳歇。
今夜休要别。
且醉宿、缃桃花月。
髹车转急风如噎。
冰丝松藕新雪。
有人凉满袖，怕汗湿、红绡犹撧。
三更梦断敲荷雨，细听来、疏点还歇。
茉莉标致别。
占断了、纱厨香月。
红麟不暖瓶笙噎。
炉灰一片晴雪。
醉无香嗅醒，但手把、新橙闲撧。
更深冻损梅花也，听画堂、箫鼓方歇。
想是天气别。
豫借与、春风三月。
梨边风紧雪难晴。
千点照溪明。
吹絮窗低，唾茸窗小，人隔翠阴行。
而今白鸟横飞处，烟树渺乡城。
两袖春寒，一襟春恨，斜日淡无情。
枫林红透晚烟青。
客思满鸥汀。
二十年来，无家种竹，犹借竹为名。
春风未了秋风到，老去万缘轻。
只把平生，闲吟闲咏，谱作棹歌声。
学唱新腔。
秋千架上，钗股敲双。
柳雨花风，翠松裙褶，红腻鞋帮。
归来门掩银釭。
淡月里、疏钟渐撞。
娇欲人扶，醉嫌人问，斜倚楼窗。
人影窗纱。
是谁来折花。
折则从他折去，知折去、向谁家。
檐牙。
枝最佳。
折时高折些。
说与折花人道，须插向、鬓边斜。
波暖绿粼粼，燕飞来、好是苏堤才晓。
鱼没浪痕圆，流红去、翻笑东风难扫。
荒桥断浦，柳阴撑出扁舟小。
回首池塘青欲遍，绝似梦中芳草。
和云流出空山，甚年年净洗，花香不了。
新渌乍生时，孤村路、犹忆那回曾到。
余情渺渺。
茂林觞咏如今悄。
前度刘郎归去后，溪上碧桃多少。
接叶巢莺，平波卷絮，断桥斜日归船。
能几番游，看花又是明年。
东风且伴蔷薇住，到蔷薇、春已堪怜。
更凄然。
万绿西泠，一抹荒烟。
当年燕子知何处，但苔深韦曲，草暗斜川。
见说新愁，如今也到鸥边。
无心再续笙歌梦，掩重门、浅醉闲眠。
莫开帘，怕见飞花，怕听啼鹃。
看方壶拥翠，太极垂光，积雪初晴。
阊阖开黄道，正绿章封事，飞上层青。
古台半压琪树，引袖拂寒星。
见玉冷闲坡，金明邃宇，人往深清。
幽寻。
自来去，对华表千年，天籁无声。
别有长生路，看花开花落，何处无春。
露台深锁丹气，隔水唤青禽。
尚记得归时，鹤衣散影都是云。
萧疏野柳嘶寒马，芦花深、还见游猎。
山势北来，甚时曾到，醉魂飞越。
酸风自咽。
拥吟鼻、征衣暗裂。
正凄迷，天涯羁旅，不似灞桥雪。
谁念而今老，懒赋长杨，倦怀休说。
空怜断梗梦依依，岁华轻别。
待击歌壶，怕如意、和冰冻折。
且行行，平沙万里尽是月。
扬舲万里，笑当年底事，中分南北。
须信平生无梦到，却向而今游历。
老柳官河，斜阳古道，风定波犹直。
野人惊问，泛槎何处狂客。
迎面落叶萧萧，水流沙共远，都无行迹。
衰草凄迷秋更绿，惟有闲鸥独立。
浪挟天浮，山邀云去，银浦横空碧。
扣舷歌断，海蟾飞上孤白。
平沙催晓，野水惊寒，遥岑寸碧烟空。
万里冰霜，一夜换却西风。
晴梢渐无坠叶，撼秋声、都是梧桐。
情正远，奈吟湘赋楚，近日偏慵。
客里依然清事，爱窗深帐暖，戏拣香筒。
片霎归程，无奈梦与心同。
空教故林怨鹤，掩闲门、明月山中。
春又小，甚梅花、犹自未逢。
候馆深灯，辽天断羽，近日音书疑绝。
转眼伤心，慵看剩歌残阕。
才忘了、还著思量，待去也、怎禁离别。
恨只恨、桃叶空江，殷勤不似谢红叶。
良宵谁念哽咽。
对熏炉象尺，闲伴凄切。
独立西风，犹忆旧家时节。
随款步、花密藏春，听私语、柳疏嫌月。
今休问，燕约莺期，梦游空趁蝶。
亦京洛旧事也波荡兰觞，邻分杏酪，昼辉冉冉烘晴。
罥索飞仙，戏船移景，薄游也自忄欠人。
短桥虚市，听隔柳、谁家卖饧。
月题争系，油壁相连，笑语逢迎。
池亭小队秦筝。
就地围香，临水湔裙。
冶态飘云，醉妆扶玉，未应闲了芳情。
旅怀无限，忍不住、低低问春。
梨花落尽，一点新愁，曾到西泠。
台城路二曲，因嘱余记其事。
词成，以罗帕书之莺柳烟堤。
记未吟青子，曾比红儿。
娴娇弄春微透，鬟翠双垂。
不道留仙不住，便无梦、吹到南枝。
相看两流落，掩面凝羞，怕说当时。
凄凉歌楚词，袅余音不放，一朵云飞。
丁香枝上，几度款语深期。
拜了花梢淡月，最难忘、弄影牵衣。
无端动人处，过了黄昏，犹道休归。
已十八年矣。
因赋此词。
十年前事翻疑梦，重逢可怜俱老。
水国春空，山城岁晚，无语相看一笑。
荷衣换了。
任京洛尘沙，冷凝风帽。
见说吟情，近来不到谢池草。
欢游曾步翠窈。
乱红迷紫曲，芳意今少。
舞扇招香，歌桡唤玉，犹忆钱塘苏小。
无端暗恼。
又几度留连，燕昏莺晓。
回首妆楼，甚时重去好。
堂。
见古瓶中数枝，云自海云来，名芙蓉杏。
因爱玩不去，岩起索赋此曲。
芙蓉城伴侣。
乍卸却单衣，茜罗重护。
傍水开时，细看来、浑似阮郎前度。
记得小楼，听一夜、江南春雨。
梦醒箫声，流水青苹，旧游何许。
谁翦层芳深贮。
便洗尽长安，半面尘土。
绝似桃根，带笑痕来伴，柳枝娇舞。
莫是孤村，试与问、酒家何处。
曾醉梢头双果，园林未暑。
数日，又复别去。
赋此曲，并寄赵学舟别来尧道作秋江、赵学舟作曾心传记玉关、踏雪事清游。
寒气脆貂裘。
傍枯林古道，长河饮马，此意悠悠。
短梦依然江表，老泪洒西州。
一字无题处，落叶都愁。
载取白云归去，问谁留楚佩，弄影中洲。
折芦花赠远，零落一身秋。
向寻常野桥流水，待招来、不是旧沙鸥。
空怀感，有斜阳处，却怕登楼。
寒花清事，老圃闲人，相看秋色霏霏。
带叶分根，空翠半湿荷衣。
沅湘旧愁未减，有黄金、难铸相思。
但醉里，把苔笺重谱，不许春知。
聊慰幽怀古意，且频簪短帽，休怨斜晖。
采摘无多，一笑竟日忘归。
从教护香径小，似东山、还似东篱。
待去隐，怕如今、不是晋时。
烟霞万壑，记曲径幽寻，霁痕初晓。
绿窗窈窕。
看随花甃石，就泉通沼。
几日不来，一片苍云未扫。
自长啸。
怅乔木荒凉，都是残照。
碧天秋浩渺。
听虚籁泠泠，飞下孤峭。
山空翠老。
步仙风，怕有采芝人到。
野色闲门，芳草不除更好。
境深悄。
比斜川，又清多少。
绝响矣。
余悼之玉笥山，所谓长歌之哀，过于痛哭。
断碧分山，空帘剩月，故人天外。
香留酒殢。
蝴蝶一生花里。
想如今、醉魂未醒，夜台梦语秋声碎。
自中仙去后，词笺赋笔，便无清致。
都是。
凄凉意。
怅玉笥埋云，锦袍归水。
形容憔悴。
料应也、孤吟山鬼。
那知人、弹折素弦，黄金铸出相思泪。
但柳枝、门掩枯阴，候蛩愁暗苇。
龟峰深处隐，岩壑静、万尘空。
任一路白云，山童休扫，却似崆峒。
只恐烂柯人到，怕光阴、不与世间同。
旋采生枝带叶，微煎石鼎团龙。
从容。
吟啸百年翁。
行乐少扶筇。
向镜水传心，柴桑袖手，门掩清风。
如何晋人去后，好林泉、都在夕阳中。
禅外更无今古，醉归明月千松。
苍潭枯海树。
正雪窦高寒，水声东去。
古意萧闲，问结庐人远，白云谁侣。
贺监犹狂，还散迹、千岩风露。
抱瑟空游，都是凄凉，此愁难语。
莫趁江湖鸥鹭。
怕太乙炉荒，暗消铅虎。
投老心情，未归来何事，共成羁旅。
布袜青鞋，休误入、桃源深处。
待得重逢却说，巴山夜雨。
嫩寒禁暖，正草色侵衣，野光如洗。
去城数里。
绕长堤是柳，钓船深舣。
小立斜阳，试数花风第几。
问春意。
待留取断红，心事难寄。
芳讯成捻指。
甚远客他乡，老怀如此。
醉余梦里。
尚分明认得，旧时罗绮。
可惜空帘，误却归来燕子。
胜游地。
想依然、断桥流水。
春风不暖垂杨树，吹却絮云多少。
燕子人家，夕阳巷陌，行入野畦深窈。
筹花斗草。
记小舫寻芳，断桥初晓。
那日心情，几人同向近来老。
消忧何处最好。
夜深频秉烛，犹是迟了。
南浦歌阑，东林社冷，赢得如今怀抱。
吟悰暗恼。
待醉也慵听，劝归啼鸟。
怕搅离愁，乱红休去扫。
柳黄未结。
放嫩晴消尽，断桥残雪。
隔水人家，浑是花阴，曾醉好春时节。
轻车几度新堤晓，想如今、燕莺犹说。
纵艳游、得似当年，早是旧情都别。
重到翻疑梦醒，弄泉试照影，惊见华发。
却笑归来，石老云荒，身世飘然一叶。
闭门约住青山色，自容与、吟窗清绝。
怕夜寒、吹到梅花，休卷半帘明月。
山空天入海，倚楼望极，风急暮潮初。
一帘鸠外雨，几处闲田，隔水动春锄。
新烟禁柳，想如今、绿到西湖。
犹记得、当年深隐，门掩两三株。
愁余。
荒洲古溆，断梗疏萍，更漂流何处。
空自觉、围羞带减，影怯灯孤。
常疑即见桃花面，甚近来、翻笑无书。
书纵远，如何梦也都无。
乱雨敲春，深烟带晚，水窗慵凭。
空帘谩卷，数日更无花影。
怕依然、旧时燕归，定应未识江南冷。
最怜他、树底蔫红，不语背人吹尽。
清润。
通幽径。
待移灯翦韭，试香温鼎。
分明醉里，过了几番风信。
想竹间、高阁半开，小车未来犹自等。
傍新晴、隔柳呼船，待教潮信稳。
记开帘过酒，隔水悬灯，款语梅边。
未了清游兴，又飘然独去，何处山川。
淡风暗收榆荚，吹下沈郎钱。
叹客里光阴，消磨艳冶，都在尊前。
留连。
殢人处，是镜曲窥莺，兰阜围泉。
醉拂珊瑚树，写百年幽恨，分付吟笺。
故乡几回飞梦，江雨夜凉船。
纵忘却归期，千山未必无杜鹃。
仙人掌上芙蓉，涓涓犹湿金盘露。
轻妆照水，纤裳玉立，飘飖似舞。
几度消凝，满湖烟月，一汀鸥鹭。
记小舟夜悄，波明香远，浑不见、花开处。
应是浣纱人妒。
褪红衣、被谁轻误。
闲情淡雅，冶容清润，凭娇待语。
隔浦相逢，偶然倾盖，似传心素。
怕湘皋佩解，绿云十里，卷西风去。
故态顿消。
以余之况味，又有甚于元父者，抑重余之惜，因赋此调，且寄元父，当为余愀然而悲也叹江潭树老，杜曲门荒，同赋飘零。
乍见翻疑梦，对萧萧乱发，都是愁根。
秉烛故人归后，花月锁春深。
纵草带堪题，争如片叶，能寄殷勤。
重寻。
已无处，尚记得依稀，柳下芳邻。
伫立香风外，抱孤愁凄惋，羞燕惭莺。
俯仰十年前事，醉后醒还惊。
又晓日千峰，涓涓露湿花气生。
倚危楼、一笛翠屏空，万里见天心。
度野光清峭，晴峰涌日，冷石生云。
帘卷小亭虚院，无地不花阴。
径曲知何处，春水泠泠。
啸傲柴桑影里，且怡颜莫问，谁古谁今。
任燕留鸥住，聊复慰幽情。
爱吾庐、点尘难到，好林泉、都付与闲人。
还知否，元来卜隐，不在山深。
爱吾庐、傍湖千顷，苍茫一片清润。
晴岚暖翠融融处，花影倒窥天镜。
沙浦迥。
看野水涵波，隔柳横孤艇。
眠鸥未醒。
甚占得莼乡，都无人见，斜照起春暝。
还重省。
岂料山中秦晋。
桃源今度难认。
林间即是长生路，一笑元非捷径。
深更静。
待散发吹箫，跨鹤天风冷。
凭高露饮。
正碧落尘空，光摇半壁，月在万松顶。
老来学圃乐年华。
茅屋短篱遮。
儿孙戏逐田翁去，小桥横、路转三叉。
细雨一犁春意，西风万宝生涯。
携筇犹记度晴沙。
流水带寒鸦。
门前少得宽闲地，绕平畴、尽是桑麻。
却笑牧童遥指，杏花深处人家。
味凄然。
以其号孤篷，嘱余赋之。
水国浮家，渔村古隐，浪游惯占花深。
犹记得、琵琶半面，曾湿衫青。
不道江空岁晚，桃叶渡、还叹飘零。
因乘兴，醉梦醒时，却是山阴。
投闲倦呼俦侣，竟棹入芦花，俗客难寻。
风渺渺、云拖暮雪，独钓寒清。
远溯流光万里，浑错认、叶竹寰瀛。
元来是、天上太乙真人。
楚江空晚。
怅离群万里，恍然惊散。
自顾影、欲下寒塘，正沙净草枯，水平天远。
写不成书，只寄得、相思一点。
料因循误了，残毡拥雪，故人心眼。
谁怜旅愁荏苒。
谩长门夜悄，锦筝弹怨。
想伴侣、犹宿芦花，也曾念春前，去程应转。
暮雨相呼，怕蓦地、玉关重见。
未羞他、双燕归来，画帘半卷。
晴皎霜花，晓熔冰羽，开帘觉道寒轻。
误闻啼鸟，生意又园林。
闲了凄凉赋笔，便而今、不听秋声。
消凝处，一枝借暖，终是未多情。
阳和能几许，寻红探粉，也恁忄欠人。
笑邻娃痴小，料理护花铃。
却怕惊回睡蝶，恐和他、草梦都醒。
还知否，能消几日，风雪灞桥深。
问蓬莱何处，风月依然，万里江清。
休说神仙事，便神仙纵有，即是闲人。
笑我几番醒醉，石磴扫松阴。
任狂客难招，采芳难赠，且自微吟。
俯仰成陈迹，叹百年谁在，阑槛孤凭。
海日生残夜，看卧龙和梦，飞入秋冥。
还听水声东去，山冷不生云。
正目极空寒，萧萧汉柏愁茂陵。
句章城郭。
问千年往事，几回归鹤。
叹贞元、朝士无多，又日冷湖阴，柳边门钥。
向北来时，无处认、江南花落。
纵荷衣未改，病损茂陵，总是离索。
山中故人去却。
但碑寒岘首，旧景如昨。
怅二乔、空老春深，正歌断帘空，草暗铜雀。
楚魄难招，被万叠、闲云迷著。
料犹是、听风听雨，郎吟夜壑。
薛涛笺上相思字，重开又还重折。
载酒船空，眠波柳老，一缕离痕难折。
虚沙动月。
叹千里悲歌，唾壶敲缺。
却说巴山，此时怀抱那时节。
寒香深处话别。
病来浑瘦损，懒赋情切。
太白闲云，新丰旧雨，多少英游消歇。
回潮似咽。
送一点秋心，故人天末。
江影沈沈，露凉鸥梦阔。
荷衣消翠，蕙带余香，灯前共语生平。
苦竹黄芦，都是梦里游情。
西湖几番夜雨，怕如今、冷却鸥盟。
倩寄远，见故人说道，杜老飘零。
难挽清风飞佩，有相思都在，断柳长汀。
此别何如，一笑写入瑶琴。
天空水云变色，任愔愔、山鬼愁听。
兴未已，更何妨、弹到广陵。
乱红飞已无多，艳游终是如今少。
一番雨过，一番春减，催人渐老。
倚槛调莺，卷帘收燕，故园空杳。
奈关愁不住，悠悠万里，浑恰似、天涯草。
不拟相逢古道。
才疑梦、又还惊觉。
清风在柳，江摇白浪，舟行趁晓。
遮莫重来，不如休去，怎堪怀抱。
那知又、五柳门荒，曾听得、鹃啼了。
倚阑干。
问绿华何事，偷饵九还丹。
浣锦溪边，餐霞竹里，翠袖不倚天寒。
照芳树、晴光泛晓，护么凤、无处认冰颜。
露洗春腴，风摇醉魄，听笛江南。
树挂珊瑚冷月，叹玉奴妆褪，仙掾诗慳。
谩觅花云，不同梨梦，推篷恍记孤山。
步夜雪、前村问酒，几消凝、把做杏花看。
得似古桃流水，不到人间。
水痕深，花信足，寂寞汉南树。
转首青阴，芳事顿如许。
不知多少消魂，夜来风雨。
犹梦到、断红流处。
最无据。
长年息影空山，愁入庾郎句。
玉老田荒，心事已迟暮。
几回听得啼鹃，不如归去。
终不似、旧时鹦鹉。
翠山舍。
万里孤云，清游渐远，故人何处。
寒窗梦里，犹记经行旧时路。
连昌约略无多柳，第一是、难听夜雨。
谩惊回凄悄，相看烛影，拥衾谁语。
张绪。
归何暮。
半零落，依依断桥鸥鹭。
天涯倦旅。
此时心事良苦。
只愁重洒西州泪，问杜曲、人家在否。
恐翠袖、正天寒，犹倚梅花那树。
几番问竹平安，雁书不尽相思字。
篱根半树，村深孤艇，阑干屡倚。
远草兼云，冻河胶雪，此时行李。
望去程无数，并州回首，还又渡、桑乾水。
笑我曾游万里。
甚匆匆、便成归计。
江空岁晚，栖迟犹在，吴头楚尾。
疏柳经寒，断槎浮月，依然憔悴。
待相逢、说与相思，想亦在、相思里。
万里飞霜，千林落木，寒艳不招春妒。
枫冷吴江，独客又吟愁句。
正船舣、流水孤村，似花绕、斜阳归路。
甚荒沟、一片凄凉，载情不去载愁去。
长安谁问倦旅。
羞见衰颜借酒，飘零如许。
谩倚新妆，不入洛阳花谱。
为回风、起舞尊前，尽化作、断霞千缕。
记阴阴、绿遍江南，夜窗听暗雨。
野鹃啼月，便角巾还第。
轻掷诗瓢付流水。
最无端、小院寂历春空，门自掩，柳发离离如此。
可惜欢娱地。
雨冷云昏，不见当时谱银字。
旧曲怯重翻，总是离愁，泪痕洒、一帘花碎。
梦沈沈、知道不归来，尚错问桃根，醉魂醒未。
风雨不来，深院悄、清事正满东篱。
杖藜重到，秋气冉冉吹衣。
瘦碧飘萧摇露梗，腻黄秀野拂霜枝。
忆芳时。
翠微唤酒，江雁初飞。
湘潭无人吊楚，叹落英自采，谁寄相思。
淡泊生涯，聊伴老圃斜晖。
寒香应遍故里，想鹤怨山空犹未归。
归何晚，问径松不语，只有花知。
奇峰相对接珠庭。
乍微晴。
又微阴。
舍北江东，如盖自亭亭。
翻笑天台连雁荡，隔一片、不逢君。
此中幽趣许谁邻。
境双清。
人独清。
采药难寻，童子语山深。
绝似醉翁游乐意，林壑静、听泉声。
交到无心处，出岫细话幽期。
看流水、意俱迟。
且淡薄相依。
凌霄未肯从龙去，物外共鹤忘机。
迷古洞，掩晴晖。
翠影湿行衣。
飞飞。
垂天翼，飘然万里，愁日暮、佳人未归。
尚记得、巴山夜雨，耿无语、共说生平，都付陶诗。
休题五朵，莫梦阳台，不赠相思。
占宽闲，锄浩渺。
船舣水村悄。
非雾非烟，生气覆瑶草。
蒙茸数亩春阴，梦魂落寞，知踏碎、梨花多少。
听孤啸。
山浅种玉人归，缥缈度晴峭。
鹤下芝田，五色散微照。
笑他隔浦谁家，半江疏雨，空吟断、一犁清晓。
卷舒无意入虚玄。
丘壑伴云烟。
石根清气千年润，覆孤松、深护啼猿。
霭霭静随仙隐，悠悠闲对僧眠。
傍花懒向小溪边。
空谷覆流泉。
浮踪自感今如此，已无心、万里行天。
记得晋人归去，御风飞过斜川。
带雨春潮。
人不渡、沙外晓色迢遥。
自横深静，谁见隔柳停桡。
知我知鱼未是乐，转篷闲趁白鸥招。
任风飘。
夜来酒醒，何处江皋。
泛宅浮家更好，度菰蒲影里，濯足吹箫。
坐阅千帆，空竞万里波涛。
他年五湖访隐，第一是吴淞第四桥。
玄真子、共游烟水，人月俱高。
黄昏片月。
似碎阴满地，还更清绝。
枝北枝南，疑有疑无，几度背灯难折。
依稀倩女离魂处，缓步出、前村时节。
看夜深、竹外横斜，应妒过云明灭。
窥镜蛾眉淡抹。
为容不在貌，独抱孤洁。
莫是花光，描取春痕，不怕丽谯吹彻。
还惊海上然犀去，照水底、珊瑚如活。
做弄得、酒醒天寒，空对一庭香雪。
采芳洲薜荔，流水外、白鸥前。
度万壑千岩，晴岚暖翠，心目娟娟。
山川。
自今自古，怕依然。
认得米家船。
明月闲延夜语，落花静拥春眠。
吟边。
象笔蛮笺。
清绝处、小留连。
正寂寂江潭，树犹如此，那更啼鹃。
居廛。
闭门隐几，好林泉。
都在卧游边。
记得当时旧事，误人却是桃源。
小窗晴碧飐帘波。
昼影舞飞梭。
惜春休问花多少，柳成阴、春已无多。
金字初寻小扇，铢衣早试轻罗。
园林未肯受清和。
人醉牡丹坡。
啸歌且尽平生事，问东风、毕竟如何。
燕子寻常巷陌，酒边莫唱西河。
云多不记山深浅，人行半天岩壑。
旷野飞声，虚空倒影，松挂危峰疑落。
流泉喷薄。
自窈窕寻源，引瓢孤酌。
倦倚高寒，少年游事老方觉。
幽寻闲院邃阁。
树凉僧坐夏，翻笑行乐。
近竹惊秋，穿萝误晚，都把尘缘消却。
东林似昨。
待学取当年，晋人曾约。
童子何知，故山空放鹤。
醉吟处。
多是琴尊，竟日松下语。
有笔床茶灶，瘦筇相引，逢花须住。
正翠阴迷路。
年光荏苒成孤旅。
等趁燕樯，休忘了、玄都前度。
渐烟波远，怕五湖凄冷，佳人袖薄，修竹依依日暮。
知他甚处重逢，便匆匆、背潮归去。
莫因循、误了幽期，应孤旧雨。
伫立山风晚，月明摇碎江树。
一窗烟雨不除草。
移家静藏深窈。
东晋图书，南山杞菊，谁识幽居怀抱。
疏阴未扫。
叹乔木犹存，易分残照。
慷慨悲歌，故人多向近来老。
相逢何事欠早。
爱吟心共苦，此意难表。
野水无鸥，闲门断柳，不满清风一笑。
荷衣制了。
待寻壑经丘，溯云孤啸。
学取渊明，抱琴归去好。
流水孤村，爱尘事顿消，来访深隐。
向醉里谁扶，满身花影。
鸥鹭相看如瘦，近来不是伤春病。
嗟流景。
竹外野桥，犹系烟艇。
谁引。
斜川归兴。
便啼鹃纵少，无奈时听。
待棹击空明，鱼波千顷。
弹到琵琶留不住，最愁人是黄昏近。
江风紧。
一行柳阴吹暝。
寓罗江，与罗景良野游江上。
绿阴芳草，景况离离，因填此解。
惜旧谱零落，不能倚声而歌也。
白浪摇天，青阴涨地，一片野怀幽意。
杨花点点是春心，替风前、万花吹泪。
遥岑寸碧。
有谁识、朝来清气。
自沈吟、甚流光轻掷，繁华如此。
斜阳外。
隐约孤村，隔坞闲门闭。
渔舟何似莫归来，想桃源、路通人世。
危桥静倚。
千年事、都消一醉。
谩依依，愁落鹃声万里。
门当竹径，鹭管苔矶，烟波自有闲人。
棹入孤村，落照正满寒汀。
桃花远迷洞口，想如今、方信无秦。
醉梦醒，向沧浪容与，净濯兰缨。
欸乃一声归去，对笔床茶灶，寄傲幽情。
雨笠风蓑，古意谩说玄真。
知鱼淡然自乐，钓清名、空在丝纶。
笑未已，笑严陵、还笑渭滨。
王中仙曳舟溪上。
天空水寒，古意萧飒。
中仙有词雅丽，平野作晋雪图，亦清逸可观。
余述此调，盖白石念奴娇鬲指声也。
行行且止。
把乾坤收入，篷窗深里。
星散白鸥三四点，数笔横塘秋意。
岸觜冲波，篱根受叶，野径通村市。
疏风迎面，湿衣原是空翠。
堪叹敲雪门荒，争棋墅冷，苦竹鸣山鬼。
纵使如今犹有晋，无复清游如此。
落日沙黄，远天云淡，弄影芦花外。
几时归去，翦取一半烟水。
笑海上、白鸥盟冷。
飞过前滩，又顾秋影。
似我知鱼，乱蒲流水动清饮。
岁华空老，犹一缕、柔丝恋顶。
慵忆鸳行，想应是、朝回花径。
人静。
怅离群日暮，都把野情消尽。
山中旧隐。
料独树、尚悬苍暝。
引残梦、直上青天，又何处、溪风吹醒。
定莫负、归舟同载，烟波千顷。
秋风吹碎江南树，石床自听流水。
别鹤不归来，引悲风千里。
余音犹在耳。
有谁识、醉翁深意。
去国情怀，草枯沙远，尚鸣山鬼。
客里。
可消忧，人间世、寥寥几年无此。
杏老古坛荒，把凄凉空指。
心尘聊更洗。
傍何处、竹边松底。
共良夜，白月纷纷，领一天清气。
云隐山晖，树分溪影，未放妆台帘卷。
篝密笼香，镜圆窥粉，花深自然寒浅。
正人在、银屏底，琵琶半遮面。
语声软。
且休弹、玉关愁怨。
怕唤起西湖，那时春感。
杨柳古湾头，记小怜、隔水曾见。
听到无声，谩赢得、情绪难翦。
把一襟心事，散入落梅千点。
江山居未定，貂裘已敝，空自带愁归。
乱花流水外，访里寻邻，都是可怜时。
桥边燕子，似软语、斜日江蓠。
休问我、如今心事，错认镜中谁。
还思。
新烟惊换，旧雨难招，做不成春意。
浑未省、谁家芳草，犹梦吟诗。
一株古柳观鱼港，傍清深、足可幽栖。
闲趣好，白鸥尚识天随。
旧家池沼。
寻芳处、从教飞燕频绕。
一湾柳护水房春，看镜鸾窥晓。
晕宿酒、双蛾淡扫。
罗襦飘带腰围小。
尽醉方归去，又暗约明朝斗草。
谁解先到。
心绪乱若晴丝，那回游处，坠红争恋残照。
近来心事渐无多，尚被莺声恼。
便白发、如今纵少。
情怀不似前时好。
谩伫立、东风外，愁极还醒，背花一笑。
商隐。
羽音辽邈。
怪四檐昼悄，近来无鹊。
木叶吹寒，极目凝思倚江阁。
不信相如便老，犹未减、当时游乐。
但趁他、斗草筹花，终是带离索。
忆昨。
更情恶。
谩认著梅花，是君还错。
石床冷落。
闲扫松阴与谁酌。
一自飘零去远，几误了、灯前深约。
纵到此、归未得，几曾忘却。
竹多尘自扫。
幽通径曲，禅房深窈。
空翠吹衣，坐对闲云舒啸。
寒木犹悬故叶，又过了、一番残照。
经院悄。
诗梦正迷，独怜衰草。
幽趣尽属闲僧，浑未识人间，落花啼鸟。
呼酒凭高，莫问四愁三笑。
可惜秦山晋水，甚却向、此时登眺。
清趣少。
那更好游人老。
之北，遂作此曲记横笛、玉关高处。
万里沙寒，雪深无路。
破却貂裘，远游归后与谁谱。
故人何许。
浑忘了、江南旧雨。
不拟重逢，应笑我、飘零如羽。
同去。
钓珊瑚海树。
底事又成行旅。
烟篷断浦。
更几点、恋人飞絮。
如今又、京洛寻春，定应被、薇花留住。
且莫把孤愁，说与当时歌舞。
花最盛。
西湖曾泛烟艇。
闹红深处小秦筝，断桥夜饮。
鸳鸯水宿不知寒，如今翻被惊醒。
那时事、都倦省。
阑干来此闲凭。
是谁分得半机云，恍疑昼锦。
想当飞燕皱裙时，舞盘微堕珠粉。
软波不翦素练净。
碧盈盈、移下秋影。
醉里玉书难认。
且脱巾露发，飘然乘兴。
一叶浮香天风冷。
流水人家，乍过了斜阳，一片苍树。
怕听秋声，却是旧愁来处。
因甚尚客殊乡，自笑我、被谁留住。
问种桃、莫是前度。
不拟桃花轻误。
少年未识相思苦。
最难禁、此时情绪。
行云暗与风流散，方信别泪如雨。
何况夜鹤帐空，怎奈向、如今归去。
更可怜，闲里白了头，还知否。
西风暗翦荷衣碎，柔丝不解重缉。
荒烟断浦，晴晖历乱，半江摇碧。
悠悠望极。
忍独听、秋声渐急。
更怜他、萧条柳发，相与动秋色。
老态今如此，犹自留连，醉筇游屐。
不堪瘦影，渺天涯、尽成行客。
因甚忘归，谩吹裂、山阳夜笛。
梦三十六陂流水去未得。
山风古道，海国轻车，相逢只在东瀛。
淡薄秋光，恰似此日游情。
休嗟鬓丝断雪，喜闲身、重渡西泠。
又溯远，趁回潮拍岸，断浦扬舲。
莫向长亭折柳，正纷纷落叶，同是飘零。
旧隐新招，知住第几层云。
疏篱尚存晋菊，想依然、认得渊明。
待去也，最愁人、犹恋故人。
二三友行歌云舞绣中，亦清时之可乐，以词写之。
舟舣鸥波，访邻寻里愁都散。
老来犹似柳风流，先露看花眼。
闲把花枝试拣。
笑盈盈，和香待翦。
也应回首，紫曲门荒，当年游惯。
箫鼓黄昏，动人心处情无限。
锦街不甚月明多，早已骄尘满。
才过风柔夜暖。
渐迤逦、芳程递趱。
向西湖去，那里人家，依然莺燕。
记凝妆倚扇，笑眼窥帘，曾款芳尊。
步屟交枝径，引生香不断，流水中分。
忘了牡丹名字，和露拨花根。
甚杜牧重来，买栽无地，都是消魂。
空存。
断肠草，伴几折眉痕，几点啼痕。
镜里芙蓉老，问如今何处，绾绿梳云。
怕有旧时归燕，犹自识黄昏。
待说与羁愁，遥知路隔杨柳门。
海上回槎。
认旧时鸥鹭，犹恋蒹葭。
影散香消，水流云在，疏树十里寒沙。
难问钱塘苏小，都不见、擘竹分茶。
更堪嗟。
似荻花江上，谁弄琵琶。
烟霞。
自延晚照，尽换了西林，窈窕纹纱。
蝴蝶飞来，不知是梦，犹疑春在邻家。
一掬幽怀难写，春何处、春已天涯。
减繁华。
是山中杜宇，不是杨花。
看涓涓、两水自东西，中有百花庄。
步交枝径里，帘分昼影，窗聚春香。
依约谁教鹦鹉，列屋带垂杨。
方喜闲居好，翻为诗忙。
多少周情柳思，向一丘一壑，留恋年光。
又何心逐鹿，蕉梦正钱塘。
且休将扇尘轻障，万山深、不是旧河阳。
无人识，牡丹开处，重见韩湘。
竹，散怀吟眺，一任所适。
太白去后三百年，无此乐也。
浅草犹霜。
融泥未燕，晴梢润叶初干。
闲扶短策，邻家小聚清欢。
错认篱根是雪，梅花过了一番寒。
风还峭，较迟芳信，恰是春残。
此境此时此意，待移琴独去，石冷慵弹。
飘飘爽气，飞鸟相与俱还。
醉里不知何处，好诗尽在夕阳山。
山深杳，更无人到，流水花间。
绿房几夜迎清晓，光摇动、素月溶溶如水。
惆怅一株寒，记东阑闲倚。
近日花边无旧雨，便寂寞、何曾吹泪。
烛外。
谩羞得红妆，而今犹睡。
琪树皎立风前，万尘空、独挹飘然清气。
雅淡不成娇，拥玲珑春意。
落寞云深诗梦浅，但一似、唐昌宫里。
元是。
是分明错认，当时玉蕊。
银浦流云，绿房迎晓，一抹墙腰月淡。
暖玉生烟，悬冰解冻，碎滴瑶阶如霰。
才放些晴意，早瘦了、梅花一半。
也知不做花看，东风何事吹散。
摇落似成秋苑。
甚酿得春来，怕教春见。
野渡舟回，前村门掩，应是不胜清怨。
次第寻芳去，灞桥外、蕙香波暖。
犹妒檐声，看灯人在深院。
一春不是不寻春。
终是不忄欠人。
好怀渐向中年减，对歌钟、浑没心情。
短帽怕粘飞絮，轻衫厌扑游尘。
暖香十里软莺声。
小舫绿杨阴。
梦随蝴蝶飘零后，尚依依、花月关心。
惆怅一株梨雪，明年甚处清明。
锦香缭绕地，深灯挂壁，帘影浪花斜。
酒船归去后，转首河桥，那处认纹纱。
重盟镜约，还记得、前度秦嘉。
惟只有、叶题堪寄，流不到天涯。
惊嗟。
十年心事，几曲阑干，想萧娘声价。
闲过了、黄昏时候，疏柳啼鸦。
浦潮夜涌平沙白，问断鸿、知落谁家。
书又远，空江片月芦花。
坐清昼。
正冶思萦花，余酲倦酒。
甚采芳人老，芳心尚如旧。
消魂忍说铜驼事，不是因春瘦。
向西园，竹扫颓垣，蔓萝荒甃。
风雨夜来骤。
叹歌冷莺帘，恨凝蛾岫。
愁到今年，多似去年否。
旧情懒听山阳笛，目极空搔首。
我何堪，老却江潭汉柳。
烟堤小舫，雨屋深灯，春衫惯染京尘。
舞柳歌桃，心事暗恼东邻。
浑疑夜窗梦蝶，到如今、犹宿花阴。
待唤起，甚江蓠摇落，化作秋声。
回首曲终人远，黯消魂、忍看朵朵芳云。
润墨空题，惆怅醉魄难醒。
独怜水楼赋笔，有斜阳、还怕登临。
愁未了，听残莺、啼过柳阴。
可怜张绪门前柳，相看顿非年少。
三径已荒凉，更如今怀抱。
薄游浑是感，满烟水、东风残照。
古调谁弹，古音谁赏，岁华空老。
京洛染缁尘，悠然意，独对南山一笑。
只在此山中，甚相逢不早。
瘦吟心共苦，知几度、翦灯窗小。
何时更、听雨巴山，赋草池春晓。
记天风、飞佩紫霞边，顾曲万花深。
甚相如情倦，少陵愁老，还叹飘零。
短梦恍然今昔，故国十年心。
回首三三径，松竹成阴。
不恨片篷南浦，恨翦灯听雨，谁伴孤吟。
料瘦筇归后，闲锁北山云。
是几番、柳边行色，是几番、同醉古园林。
烟波远，笔床茶灶，何处逢君。
制荷衣。
傍山窗卜隐，雅志可闲时。
款竹门深，移花槛小，动人芳意菲菲。
怕冷落、萍洲夜月，想时将、渔笛静中吹。
尘外柴桑，灯前儿女，笑语忘归。
分得烟霞数亩，乍扫苔寻径，拨叶通池。
放鹤幽情，吟莺欢事，老去却愿春迟。
爱吾庐、琴书自乐，好襟怀、初不要人知。
长日一帘芳草，一卷新诗。
榛中，故未有亦犹今之视昔之感，复叹葛岭贾相之故庐也。
古木迷鸦，虚堂起燕，欢游转眼惊心。
南圃东窗，酸风扫尽芳尘。
鬓貂飞入平原草，最可怜、浑是秋阴。
夜沈沈。
不信归魂，不到花深。
吹箫踏叶幽寻去，任船依断石，袖里寒云。
老桂悬香，珊瑚碎击无声。
故园已是愁如许，抚残碑、却又伤今。
更关情。
秋水人家，斜照西泠。
朗吟未了西湖酒，惊心又歌南浦。
折柳官桥，呼船野渡，还听垂虹风雨。
漂流最苦。
况如此江山，此时情绪。
怕有鸱夷，笑人何事载诗去。
荒台只今在否。
登临休望远，都是愁处。
暗草埋沙，明波洗月，谁念天涯羁旅。
荷阴未暑。
快料理归程，再盟鸥鹭。
只恐空山，近来无杜宇。
晴江迥阔。
又客里天涯，还叹轻别。
万里潮生一棹，柳丝犹结。
荷衣好向山中补，共飘零、几年霜雪。
赋归何晚，依依径菊，弄香时节。
料此去、清游未歇。
引一片秋声，都付吟箧。
落叶长安，古意对人休说。
相思只在相留处，有孤芳、可怜空折。
旧怀难写，山阳怨笛，夜凉吹月。
蟾窟研霜，蜂房点蜡，一枝曾伴凉宵。
清气初生，丹心未折，浓艳到此都消。
避风归去，贮金屋、妆成汉娇。
粟肌微润，和露吹香，直与秋高。
小山旧隐重招。
记得相逢，古道迢遥。
把酒长歌，插花短舞，谁在水国吹箫。
余音何处，看万里、星河动摇。
广庭人散，月淡天心，鹤下银桥。
望花外、小桥流水，门巷愔愔，玉箫声绝。
鹤去台空，佩环何处弄明月。
十年前事，愁千折、心情顿别。
露粉风香谁为主，都成消歇。
凄咽。
晓窗分袂处，同把带鸳亲结。
江空岁晚，便忘了、尊前曾说。
恨西风不庇寒蝉，便扫尽、一林残叶。
谢杨柳多情，还有绿阴时节。
望涓涓、一水隐芙蓉，几被暮云遮。
正凭高送目，西风断雁，残月平沙。
未觉丹枫尽老，摇落已堪嗟。
无避秋声处，愁满天涯。
一自盟鸥别后，甚酒瓢诗锦，轻误年华。
料荷衣初暖，不忍负烟霞。
记前度翦灯一笑，再相逢、知在那人家。
空山远，白云休赠，只赠梅花。
隔花窥半面，带天香、吹动一天秋。
叹行云流水，寒枝夜鹊，杨柳湾头。
浪打石城风急，难系莫愁舟。
未了笙歌梦，倚棹西州。
重省寻春乐事，奈如今老去，鬓改花羞。
指斜阳巷陌，都是旧曾游。
凭寄与、采芳俦侣，且不须、容易说风流。
争得似、桃根桃叶，明月妆楼。
雪空四野，照归心万里，千峰独立。
身与天游，一洗襟怀，海镜倒涌秋白。
相逢懒问盈亏事，但脉脉、此情无极。
是几番、飞盖追随，桂底露衣香湿。
闲款楼台夜色。
料水光未许，人世先得。
影里分明，认得山河，一笑乱山横碧。
乾坤许大须容我，浑忘了、醉乡犹客。
待倩谁、招下清风，共结岁寒三益。
随风万里。
已无心出岫，浮游天地。
为问山中何所有，此意不堪持寄。
淡薄相依，行藏自适，一片松阴外。
石根苍润，飘飘元是清气。
长伴暗谷泉生，晴光潋滟，湿影摇花碎。
浊浊波涛江汉里，忽见清流如此。
枝上瓢空，鸥前沙净，欲洗幽人耳。
白苹洲上，浩歌一棹春水。
云深别有深庭宇。
小帘栊、占取芳菲多处。
花暗水房春，润几番酥雨。
见说苏堤晴未稳，便懒趁、踏青人去。
休去。
且料理琴书，夷犹今古。
谁见静里闲心，纵荷衣未葺，雪巢堪赋。
醉醒一乾坤，任此情何许。
茂树石床同坐久，又却被、清风留住。
欲住。
奈帘影妆楼，翦灯人语。
隐市山林，傍家池馆，顿成佳趣。
是几番临水看云，就树揽香，诗满阑干横处。
翠径小车行花影，听一片春声人笑语。
深庭宇。
对清昼渐长，闲教鹦鹉。
芳情缓寻细数。
爱碧草平烟红自雨。
任燕来莺去，香凝翠暖，歌酒清时钟鼓。
二十四帘冰壶里，有谁在箫台犹醉舞。
吹笙侣。
倚高寒、半天风露。
楚云分断雨。
问那回、因甚琴心先许。
匆匆话离绪。
正花房蜂闹，著春无处。
残歌剩舞。
尚隐约、当时院宇。
黯消凝、铜雀深深，忍把小乔轻误。
休赋。
玉尊别后，老叶沈沟，暗珠还浦。
欢游再数。
能几日、采芳去。
最无端做了，霎时娇梦，不道风流恁苦。
把余情、付与秋蛩，夜长自语。
水西船，山北酒，多为买春去。
事与云消，飞过旧时雨。
谩留一掬相思，待题红叶，奈红叶、更无题处。
正延伫。
乱花浑不知名，娇小未成语。
短棹轻装，逢迎段桥路。
那知杨柳风流，柳犹如此，更休道、少年张绪。
一枝凉玉欹路尘。
下瑶台、疑是梦云。
怕趁取、西风去，被何人、拈住皱裙。
温柔只在秋波里，这些儿、真个动心。
再同饮、花前酒，莫都忘、今夜夜深。
观此曲，又当何如耶。
记当年、紫曲戏分花，帘影最深深。
听惺忪语笑，香寻古字，谱掐新声。
散尽黄金歌舞，那处著春情。
梦醒方知梦，梦岂无恁。
几点别余清泪，尽化作妆楼，断雨残云。
指梢头旧恨，豆蔻结愁心。
都休问、北来南去，但依依、同是可怜人。
还飘泊，何时尊酒，却说如今。
犀押重帘水院深。
柳绵扑帐昼愔愔。
梦回孤蝶弄春阴。
乍减楚衣收带眼，初匀商鼎熨香心。
燕归摇动护花铃。
蕊香不恋琵琶结。
舞衣折损藏花蝶。
春梦未堪凭。
几时春梦真。
愁把残更数。
泪落灯前雨。
歌酒可曾忄欠。
情怀似去年。
莺吟翠屏。
帘吹絮云。
东风也怕花瞋。
带飞花赶春。
邻娃笑迎。
嬉游趁晴。
明朝何处相寻。
那人家柳阴。
旧游编否穿花省路，傍竹寻邻，如何故隐都荒。
问取堤边，因甚减却垂杨。
消磨纵然未尽，满烟波、添了斜阳。
空叹息，又翻成无限，杜老凄凉。
一舸清风何处，把秦山晋水，分贮诗囊。
发已飘飘，休问岁晚空江。
松陵试招旧隐，怕白鸥、犹识清狂。
渐溯远，望并州、却是故乡。
湘罗几翦粘新巧。
似过雨、胭脂全少。
不教枝上春痕闹。
都被海棠分了。
带柳色、愁眉暗恼。
谩遥指、孤村自好。
深巷明朝休起早。
空等卖花人到。
柳侵阑角。
画帘风软红香泊。
引人蝴蝶翻轻薄。
已自关情，和梦近来恶。
眉梢轻把闲愁著。
如今愁重眉梢弱。
双眉不画愁消却。
不道愁痕，来傍眼边觉。
过千岩万壑古蓬莱，招隐竟忘还。
想乾坤清气，霏霏冉冉，却在阑干。
洞户来时不锁，归水映花关。
只可自怡悦，持寄应难。
狂客如今何处，甚酒船去后，烟水空寒。
正黄尘没马，林下一身闲。
几消凝、此图谁画，细看来、元不是终南，无心好、休教出岫，只在深山。
清气飞来望似空。
数椽何用草，膝堪容。
卷将一片当帘栊。
难持赠，只在此山中。
鱼影倦随风。
无心成雨意，又西东。
都缘窗户自玲珑。
江枫外，不隔夜深钟。
秋高，光景奇绝，与姜白石垂虹夜游，同一清致也。
晴光转树，晓气分岚，何人野渡横舟。
断柳枯蝉，凉意正满西州。
匆匆载花载酒，便无情、也自风流。
芳昼短，奈不堪深夜，秉烛来游。
谁识山中朝暮，向白云一笑，今古无愁。
散发吟商，此兴万里悠悠。
清狂未应似我，倚高寒、隔水呼鸥。
须待月，许多清、都付与秋。
幽栖身懒动，邃庭悄、日偏长。
甚不隐山林，不喧车马，不断生香。
澄心淡然止水，笑东风、引得落花忙。
慵对鱼翻暗藻，闲留莺管垂杨。
徜徉。
净几明窗。
穿窈窕、染芬芳。
看白鹤无声，苍云息影，物外行藏。
桃源去尘更远，问当年、何事识渔郎。
争似重门昼掩，自看生意池塘。
留得一团和气，此花开尽，春已规圆。
虚白窗深，恍讶碧落星悬。
扬芳丛、低翻雪羽，凝素艳、争簇冰蝉。
向西园。
几回错认，明月秋千。
欲觅生香何处，盈盈一水，空对娟娟。
待折归来，倩谁偷解玉连环。
试结取、鸳鸯锦带，好移傍、鹦鹉珠帘。
晚阶前。
落梅无数，因甚啼鹃。
一片赤城霞。
无心恋海涯。
远飞来、乔木人家。
且向琴书深处隐，终胜似、听琵琶。
休近七香车。
年华已破瓜。
怕依然、刘阮桃花。
欲问长生何处好，金鼎内、转丹砂。
空谷幽人。
曳冰簪雾带，古色生春。
结根未同萧艾，独抱孤贞。
自分生涯淡薄，隐蓬蒿、甘老山林。
风烟伴憔悴，冷落吴宫，草暗花深。
霁痕消蕙雪，向崖阴饮露，应是知心。
所思何处，愁满楚水湘云。
肯信遗芳千古，尚依依、泽畔行吟。
香痕已成梦，短操谁弹，月冷瑶琴。
寄戚五云。
书之，几脱腕也列屋烘炉，深门响竹，催残客里时序。
投老情怀，薄游滋味，消得几多凄楚。
听雁听风雨，更听过、数声柔橹。
暗将一点心，试托醉乡分付。
借问西楼在否。
休忘了盈盈，端正窥户。
铁马春冰，柳蛾晴雪，次第满城箫鼓。
闲见谁家月，浑不记、旧游何处。
伴我微吟，恰有梅花一树。
隔水呼舟，采香何处追游好。
一年春事二分花，犹有花多少。
容易繁华过了。
趁园林、飞红未扫。
旧酲新醉，几日不来，绿阴芳草。
万花深处隐，安一点、世尘无。
步翠麓幽寻，白云自在，流水萦纡。
携歌缓游细赏，倩何人、重写辋川图。
迟日香生草木，淡风声和琴书。
安居。
歌引巾车。
童放鹤、我知鱼。
看静里闲中，醒来醉后，乐意偏殊。
桃源带春去远，有园林、如此更何如。
回首丹光满谷，恍然却是蓬壶。
辄爱叹不能已，因赋此以赠。
余谓有善歌而无善听，虽抑扬高下，声字相宣，倾耳者指不多屈。
曾不若春蚓秋蛩，争声响于月篱烟砌间，绝无仅有。
余深感于斯，为之赏音，岂亦善听者耶。
风月吴娃。
柳阴中认得，第二香车。
春深妆减艳，波转影流花。
莺语滑，透纹纱。
有低唱人夸。
怕误却，周郎醉眼，倚扇佯遮。
底须拍碎红牙。
听曲终奏雅，可是堪嗟。
无人知此意，明月又谁家。
尘滚滚，老年华。
付情在琵琶。
更叹我，黄芦苦竹，万里天涯。
瘦筇访隐，正繁阴闲锁，一壶幽绿。
乔木苍寒图画古，窈窕行人韦曲。
鹤响天高，水流花净，笑语通华屋。
虚堂松外，夜深凉气吹烛。
乐事杨柳楼心，瑶台月下，有生香堪掬。
谁理商声帘外悄，萧瑟悬珰鸣玉。
一笑难逢，四愁休赋，任我云边宿。
倚兰歌罢，露萤飞上秋竹。
穿幽透密，傍园林宴乐，清时钟鼓。
帘隔波纹分昼影，融得一壶春聚。
篆径通花，花多迷径，难省来时路。
缓寻深静，野云松下无数。
空翠暗湿荷衣，夷犹舒啸，日涉成佳趣。
香雪因风晴更落，知是山中何树。
响石横琴，悬崖拥槛，待月慵归去。
忽来诗思，水田飞下白鹭。
猗兰声歇。
抱孤琴思远，几番弹彻。
洗耳无人，寂寂行歌古时月。
一笑东风又急。
黯消凝、恨听啼鴂。
想少陵、还叹飘零，遣兴在吟箧。
愁绝。
更离别。
等款语迟留，赋归心切。
故园梦接。
花影闲门掩春蝶。
重访山中旧隐，有羁怀、未须轻说。
莫相忘，堤上柳、此时共折。
舣孤篷。
正丛篁护碧，流水曲池通。
伛偻穿岩，纡盘寻径，忽见倒影凌空。
拥一片、花阴无地，细看来、犹带古春风。
胜事园林，旧家陶谢，诗酒相逢。
眼底烟霞无数，料神仙即我，何处崆峒。
清气分来，生香不断，洞户自有云封。
认奇字、摩挲峭石，聚万景、只在此山中。
人倚虚阑唤鹤，月白千峰。
记琼筵卜夜，锦槛移春，同恼莺娇。
暗水流花径，正无风院落，银烛迟销。
闹枝浅压髫髻，香脸泛红潮。
甚如此游情，还将乐事，轻趁冰消。
飘零又成梦，但长歌袅袅，柳色迢迢。
一叶江心冷，望美人不见，隔浦难招。
认得旧时鸥鹭，重过月明桥。
溯万里天风，清声谩忆何处箫。
水痕吹杏雨，正人在、隔江船。
看燕集春芜，渔栖暗竹，湿影浮烟。
余寒尚犹恋柳，怕东风、未肯擘晴绵。
愁重迟教醉醒，梦长催得诗圆。
楼前。
笑语当年。
情款密、思留连。
记白月依弦，青天堕酒，衮衮山川。
垂髫至今在否，倚飞台、谁掷买花钱。
不是寻春较晚，都缘听得啼鹃。
空山弹古瑟，掬长流、洗耳复谁听。
倚阑干不语，江潭树老，风挟波鸣。
愁里不须啼鴂，花落石床平。
岁月鸥前梦，耿耿离情。
记得相逢竹外，看词源倒泻，一雪尘缨。
笑匆匆呼酒，飞雨夜舟行。
又天涯、零落如此，掩闲门、得似晋人清。
相思恨，趁杨花去，错到长亭。
分明柳上春风眼，曾看少年人老。
雁拂沙黄，天垂海白，野艇谁家昏晓。
惊心梦觉。
谩慷慨悲歌，赋归不早。
想得相如，此时终是倦游了。
经行岁度怨别，酒痕消未尽，空被花恼。
茂苑重来，竹溪深隐，还胜飘零多少。
羁怀顿扫。
尚识得妆楼，那回苏小。
寄语盟鸥，问春何处好。
目光牛背上，更时把、汉书看。
记落叶江城，孤云海树，漂泊忘还。
悬知偶然是梦，梦醒来、未必是邯郸。
笑指萤灯借暖，愁怜镜雪惊寒。
投闲。
寄傲怡颜。
要一似、白鸥闲。
且旋缉荷衣，琴尊客里，岁月人间。
菟裘渐营瘦竹，任重门、近水隔花关。
数亩清风自足，元来不在深山。
秋水涓涓。
人正远、鱼雁待拂吟笺。
也知游意，多在第二桥边。
花底鸳鸯深处影，柳阴淡隔里湖船。
路绵绵。
梦吹旧笛，如此山川。
平生几两谢屐，任放歌自得，直上风烟。
峭壁谁家，长啸竟落松前。
十年孤剑万里，又何以、畦分抱瓮泉。
山中酒，且醉餐石髓，白眼青天。
海山缥缈。
算人间自有，移来蓬岛。
一粒粟中生倒景，日月光融丹灶。
玉洞分春，雪巢不夜，心寂凝虚照。
鹤溪游处，肯将琴剑同调。
休问挂树瓢空，窗前清意，赢得不除草。
只恐渔郎曾误入，翻被桃花一笑。
润色茶经，评量山水，如此闲方好。
神仙陆地，长房应未知道。
裳古曲。
仇仁近一诗精妙详尽，余词不能工也。
危楼古镜影犹寒。
倒景忽相看。
桃花不识东西晋，想如今、也梦邯郸。
缥缈神仙海上，飘零图画人间。
宝光丹气共回环。
水弱小舟闲。
秋风难老三珠树，尚依依、脆管清弹。
说与霓裳莫舞，银桥不到深山。
好游人老，秋鬓芦花共色。
征衣犹恋去年客。
古道依然黄叶。
谁家萧瑟。
自笑我、如何是得。
酒楼仍在，流落天涯醉白。
孤城寒树美人隔。
烟水此程应远，须寻梅驿。
又渐数、花风第一。
风雨怯殊乡。
梧桐又小窗。
甚秋声、今夜偏长。
忆著旧时歌舞地，谁得似、牧之狂。
茉莉拥钗梁。
云窝一枕香。
醉瞢腾、多少思量。
明月半床人睡觉，听说道、夜深凉。
重整旧渔蓑。
江湖风雨多。
好襟怀、近日消磨。
流水桃花随处有，终不似、隐烟萝。
南浦又渔歌。
挑云泛远波。
想孤山、山下经过。
见说梅花都老尽，凭为问、是如何。
楚腰一捻。
羞翦青丝结。
力未胜春娇怯怯。
暗托莺声细说。
愁蹙眉心斗双叶。
正情切。
柔枝未堪折。
应不解、管离别。
奈如今已入东风睫。
望断章台，马蹄何处，闲了黄昏淡月。
候蛩凄断。
人语西风岸。
月落沙平江似练。
望尽芦花无雁。
暗教愁损兰成，可怜夜夜关情。
只有一枝梧叶，不知多少秋声。
锁香亭榭。
花艳烘春曾卜夜。
空想芳游。
不到秋凉不信愁。
酒迟歌缓。
月色平分窗一半。
谁伴孤吟。
手擘黄花碎却心。
柳未三眠，风才一讯。
催人步屟吹笙径。
可曾中酒似当时，如今却是看花病。
老愿春迟，愁嫌昼静。
秋千院落寒犹剩。
卷帘休问海棠开，相传燕子归来近。
歌扇锦连枝。
问著东风已不知。
怪底楼前多种柳，相思。
那叶浑如旧样眉。
醉里眼都迷。
遮莫东墙带笑窥。
行到寻常游冶处，慵归。
只道看花似向时。
颇爱杨琼妆淡注。
犹理螺鬟，扰扰松云聚。
两翦秋痕流不去。
佯羞却把周郎顾。
欲诉闲愁无说处。
几过莺帘，听得间关语。
昨夜月明香暗度。
相思忽到梅花树。
仙子锄云亲手种。
春闹枝头，消得微霜冻。
可是东风吹不动。
金铃悬网珊瑚重。
社燕盟鸥诗酒共。
未足游情，刚把斜阳送。
今夜定应归去梦。
青苹流水箫声弄。
巧结分枝粘翠艾。
翦翦香痕，细把泥金界。
小簇葵榴芳锦隘。
红妆人见应须爱。
午镜将拈开凤盖。
倚醉凝娇，欲戴还慵戴。
约臂犹余朱索在。
梢头添挂朱符袋。
暗香千树。
结屋中间住。
明月一方流水护。
梦入梨云深处。
清冰隔断尘埃。
无人踏碎苍苔。
一似逋仙归后，吟诗不下山来。
闲苑深迷，趁香随粉都行遍。
隔窗花气暖扶春，只许莺莺占。
烛焰晴烘醉脸。
想东邻、偷窥笑眼。
欲寻无处，暗掐新声，银屏斜掩。
一片云闲，那知顾曲周郎怨。
看花犹自未分明，毕竟何时见。
已信仙缘较浅。
谩凝思、风帘倒卷。
出门一笑，月落江横，数峰天远。
乱红自雨，正翠蹊误晓，玉洞明春。
蛾眉淡扫，背风不语盈盈。
莫恨小溪流水，引刘郎、不是飞琼。
罗扇底，从教净冶，远障歌尘。
一掬莹然生意，伴压架酴醿，相恼芳吟。
玄都观里，几回错认梨云。
花下可怜仙子，醉东风、犹自吹笙。
残照晚，渔翁正迷武陵。
行歌趁月，唤酒延秋，多买莺莺笑。
蕊枝娇小。
浑无奈、一掬醉乡怀抱。
筹花斗草。
几曾放、好春闲了。
芳意阑，可惜香心，一夜酸风扫。
海上仙山缥缈。
问玉环何事，苦无分晓。
旧愁空杳。
蓝桥路、深掩半庭斜照。
余情暗恼。
都缘是、那时年少。
惊梦回、懒说相思，毕竟如今老。
及春游，卜夜饮，人醉万花醒。
转眼年华，白发半垂领。
与鸥同一清波，风苹月树，又何事、浮踪不定。
静中省。
便须门掩柴桑，黄卷伴孤隐。
一粟生涯，乐事在瓢饮。
爱闲休说山深，有梅花处，更添个、暗香疏影。
楚竹闲挑。
千日酒、乐意稍稍渔樵。
那回轻散，飞梦便觉迢遥。
似隔芙蓉无路到，如何共此可怜宵。
旧愁消。
故人念我，来问寂寥。
登临试开笑口，看垂垂短发，破帽休飘。
款语微吟，清气顿扫花妖。
明朝柳岸醉醒，又知在烟波第几桥。
怀人处，任满身风露，踏月吹箫。
矣，作平声满江红赠之。
傅粉何郎，比玉树、琼枝谩夸。
看生子、东涂西抹，笑语浮华。
蝴蝶一生花里活，似花还却似非花。
最可人、娇艳正芳年，如破瓜。
离别恨，生叹嗟。
欢情事，起喧哗。
听歌喉清润，片玉无瑕。
洗尽人间笙笛耳，赏音多向五侯家。
好思量、都在步莲中，裙翠遮。
向天涯、水流云散，依依往事非旧。
西湖见说鸥飞去，知有海翁来否。
风雨后。
甚客里逢春，尚记花间酒。
空嗟皓首。
对茂苑残红，携歌占地，相趁小垂手。
归时候。
花径青红尚有。
好游何事诗瘦。
龟蒙未肯寻幽兴，曾恋志和渔叟。
吟啸久。
爱如此清奇，岁晚忘年友。
呼船渡口。
叹西出阳关，故人何处，愁在渭城柳。
风月似孤山。
千树斜横水一环。
天与清香心独领，怡颜。
冰雪中间屋数间。
庭户隔尘寰。
自有云封底用关。
却笑桃源深处隐，跻攀。
引得渔翁见不难。
一见又天涯。
人生可叹嗟。
想难忘、江上琵琶。
诗酒一瓢风雨外，都莫问，是谁家。
怜我鬓先华。
何愁归路赊。
向西湖、重隐烟霞。
说与山童休放鹤，最零落，是梅花。
镂花镌叶。
满枝风露和香撷。
引将芳思归吟箧。
梦与魂同，闲了弄香蝶。
小楼帘卷歌声歇。
幽篁独处泉呜咽。
短笺空在愁难说。
霜角寒梅，吹碎半江月。
西秦倦旅。
是几年不听，西湖风雨。
我托长镵垂短发，心事时看天语。
吟箧空随，征衣休换，薜荔犹堪补。
山能招隐，一瓢闲挂烟树。
方叹旧国人稀，花间忽见，倾盖浑如故。
客里不须谈世事，野老安知今古。
海上盟鸥，门深款竹，风月平分取。
陶然一醉，此时愁在何处。
鬟丝湿雾，扇锦翻桃，尊前乍识欧苏。
赋笔吟笺，光动万颗骊珠。
英英岁华未老，怨歌长、空击铜壶。
细看取，有飘然清气，自与尘疏。
两水犹存三径，叹绿窗窈窕，谩长新蒲。
茂苑扁舟，底事夜雨江湖。
当年柳枝放却，又不知、樊素何如。
向醉里，暗传香、还记也无。
黑云飞起。
夜月啼湘鬼。
魂返灵根无二纸。
千古不随流水。
香心淡染清华。
似花还似非花。
要与闲梅相处，孤山山下人家。
几年槐市槐花冷，天风又还吹起。
故箧重寻，闲书再整，犹记灯窗滋味。
浑如梦里。
见说道如今，早催行李。
快买扁舟，第一桥边趁流水。
阳关须是醉酒，柳条休要折，争似攀桂。
旧有家声，荣看世美，方了平生英气。
琼林宴喜。
带雪絮归来，满庭春意。
事业方新，大鹏九万里。
万尘自远，径松存、仿佛斜川深意。
乌石冈边犹记得，竹里吟安一字。
暗叶禽幽，虚阑荷近，暑薄迟花气。
行行且止，枯瓢枝上闲寄。
不恨老却流光，可怜归未得，翻恨流水。
落落岭头云尚在，一笑生涯如此。
树老梅荒，山孤人共，隔浦船归未。
划然长啸，海风吹下空翠。
隐隐烟痕轻注。
拂拂脂香微度。
十二小红楼，人与玉箫何处。
归去。
归去。
醉插一枝风露。
路重寻，门半掩、苔老旧时树。
采药云深，童子更无语。
怪他流水迢迢，湖天日暮，想只在、芦花多处。
谩延伫。
姓名题上芭蕉，凉夜未风雨。
赋了秋声，还赋断肠句。
几回独立长桥，扁舟欲唤，待招取、白鸥归去。
不是潇湘风雨。
不是洞庭烟树。
醉倒古乾坤，人在孤篷来处。
休去。
休去。
见说桃源无路。
甚，余歌美成词。
琴书半室。
向桂边偶然，一见秋色。
老树香迟，清露缀花疑滴。
山翁翻笑如泥醉，笑生平、无此狂逸。
晋人游处，幽情付与，酒尊吟笔。
任萧散、披襟岸帻。
叹千古犹今，休问何夕。
发短霜浓，却恐浩歌消得。
明年野客重来此，探枝头、几分消息。
望西楼远，西湖更远，也寻梅驿。
春树江东。
吟正远、清气竟入崆峒。
问余栖处，只在缥缈山中。
此去山中何所有，芰荷制了集芙蓉。
且扶筇。
倦游万里，独对青松。
行藏也须在我，笑晋人为菊，出岫方浓。
淡然无心，古意且许谁同。
飞符夜深润物，自呼起苍龙雨太空。
舒还卷，看满楼依旧，霁日光风。
近水横斜。
先得月、玉树宛若笼纱。
散迹苔烟，墨晕净洗铅华。
误入罗浮身外梦，似花又却似非花。
探寒葩。
倩人醉里，扶过溪沙。
竹篱几番倦倚，看乍无乍有，如寄生涯。
更好一枝，时到素壁檐牙。
香深与春暗却，且休把江头千树夸。
东家女，试淡妆颠倒，难胜西家。
老圃堪嗟。
深夜雨、紫英犹傲霜华。
暖宿篱根，飞去想怯寒沙。
采摘浮杯如戏水，晚香淡似夜来些。
背风斜。
翠苔径里，描绣人夸。
白头共开笑口，看试妆满插，云髻双丫。
蝶也休愁，不是旧日疏葩。
连枝愿为比翼，问因甚寒城独自花。
悠然意，对九江山色，还醉陶家。
花气烘人尚暖，珠光出海犹寒。
如今贺老见应难。
解道江南肠断。
谩击铜壶浩叹，空存锦瑟谁弹。
庄生蝴蝶梦春还。
帘外一声莺唤。
绣屏开了。
惊诗梦、娇莺啼破春悄。
隐将谱字转清圆，正杏梁声绕。
看帖帖、蛾眉淡扫。
不知能聚愁多少。
叹客里凄凉，尚记得当年雅音，低唱还好。
同是流落殊乡，相逢何晚，坐对真被花恼。
贞元朝士已无多，但暮烟衰草。
未忘得春风窈窕。
却怜张绪如今老。
且慰我留连意，莫说西湖，那时苏小。
济楚衣裳眉目秀。
活脱梨园，子弟家声旧。
诨砌随机开笑口。
筵前戏谏从来有。
戛玉敲金裁锦绣。
引得传情，恼得娇娥瘦。
离合悲欢成正偶。
明珠一颗盘中走。
乎绝顶，旧有浮远堂，今废。
俯长江、不占洞庭波，山拔地形高。
对扶疏古木，浮图倒影，势压雄涛。
门掩翠微僧院，应有月明敲。
物换堂安在，断碣闲抛。
不识庐山真面，是谁将此屋，突兀林坳。
上层台回首，万境入诗豪。
响天心、数声长啸，任清风、吹顶发萧骚。
凭阑久，青琴何处，独立琼瑶。
由东而南，笑人应接不暇，其秀气之所钟欤屋上青山。
青未了、凌虚试一凭阑。
乱峰叠嶂，无限古色苍寒。
正喜云闲云又去，片云未识我心闲。
对林峦。
底须谢屐，何用跻攀。
三十六梯眺远，任半空笑语，飞落人间。
赋笔吟笺，尘事竟不相关。
朝来自然气爽，更好是秋屏宜晚看。
蓬壶里，有天开图画，休唤边鸾。
长流万里。
与沈沈沧海，平分一水。
孤白争流蟾不没，影落潜蛟惊起。
莹玉悬秋，绿房迎晓，楼观光疑洗。
紫箫声袅，四檐吹下清气。
遥睇浪击空明，古愁休问，消长盈虚理。
风入芦花歌忽断，知有渔舟闲舣。
露已沾衣，鸥犹栖草，一片潇湘意。
人方酣梦，长翁元自如此。
下临无地手扪天。
上云烟。
俯山川。
栖止危巢，不隔道林禅。
坐处清高风雨隔，全万境，一壶悬。
我来直欲挟飞仙。
海为田。
是何年。
如此江声，啸咏白鸥前。
老树无根云懵懂，凭寄语、米家船。
风雷开万象，散天影、入虚坛。
看峭壁重云，奇峰献玉，光洗琅玕。
青苔古痕暗裂，映参差、石乳倒悬山。
那得虚无幻境，元来透彻玄关。
跻攀。
竟日忘还。
空翠滴、逼衣寒。
想邃宇阴阴，炉存太乙，难觅飞丹。
泠然洞灵去远，甚千年、都不到人间。
见说寻真有路，也须容我清闲。
扁舟忽过芦花浦。
闲情便随鸥去。
水国吹箫，虹桥问月，西子如今何许。
危阑谩抚。
正独立苍茫，半空飞露。
倒影虚明，洞庭波映广寒府。
鱼龙吹浪自舞。
渺然凌万顷，如听风雨。
夜气浮山，晴晖荡日，一色无寻秋处。
惊凫自语。
尚记得当时，故人来否。
胜景平分，此心游太古。
千里行秋，支筇背锦，顿怀清友。
殊乡聚首。
爱吟犹自诗瘦。
山人不解思猿鹤，笑问我、韦娘在否。
记长堤画舫，花柔春闹，几番携手。
别后都依旧。
但靖节门前，近来无柳。
盟鸥尚有。
可怜西塞渔叟。
断肠不恨江南老，恨落叶、飘零最久。
倦游处，减羁愁，犹未消磨是酒。
桃花零落玄都观，刘郎此情谁语。
鬓发萧疏，襟怀淡薄，空赋天涯羁旅。
离情万缕。
第一是难招，旧鸥今雨。
锦瑟年华，梦中犹记艳游处。
依依心事最苦。
片帆浑是月，独抱凄楚。
屋破容秋，床空对雨，迷却青门瓜圃。
初荷未暑。
叹极目烟波，又歌南浦。
燕忽归来，翠帘深几许。
碧圆自洁。
向浅洲远渚，亭亭清绝。
犹有遗簪，不展秋心，能卷几多炎热。
鸳鸯密语同倾盖，且莫与、浣纱人说。
恐怨歌、忽断花风，碎却翠云千叠。
回首当年汉舞，怕飞去、谩皱留仙裙折。
恋恋青衫，犹染枯香，还叹鬓丝飘雪。
盘心清露如铅水，又一夜、西风吹折。
喜静看、匹练秋光，倒泻半湖明月。
黄金谁解教歌舞。
留得当时谱。
断情残意落人间。
汉上行云迷却、旧巫山。
妆楼何处寻樊素。
空误周郎顾。
一帘秋雨翦灯看。
无限羁愁分付、玉箫寒。
清气崖深，斜阳木末。
松风泉水声相答。
光浮碗面啜先春，何须美酒吴姬压。
头上乌巾，鬓边白发。
数间破屋从芜没。
山中有此玉川人，相思一夜梅花发。
晴野事春游。
老去寻诗苦未休。
一似浣花溪上路，清幽。
烟草纤纤水自流。
何处偶迟留。
犹未忘情是酒筹。
童子策驴人已醉，知不。
醉里眉攒万国愁。
忆得沈香歌断后，深宫客梦迢遥。
研池残墨溅花妖。
青山人独自，早不侣渔樵。
石壁苍寒巾尚挂，松风顶上飘飘。
神仙那肯混尘嚣。
诗魂元在此，空向水中招。
云冷未全开。
檐冰雨冱苔。
入花根、暖意先回。
一夜绿房迎晓白，空忆遍、岭头梅。
如幻旧情怀。
寻春上吹台。
正泥深、十二香街。
且问谢家池畔草，春必定、几时来。
步高寒、下观浮远，清晖隔断风雨。
醉魂误入滁阳路。
落莫不知何处。
阑屡拊。
又却是，秋城自有芙蓉主。
重游倦旅。
对万壑千岩，长江巨浪，空翠洒衣屦。
景如许。
都被楼台占取。
晴岚暖霭朝暮。
乾坤静里闲居赋。
评泊水经茶谱。
留胜侣。
更底用，林泉曳杖寻桑苎。
休休访古。
看排闼青来，书床啸咏，莫向惠峰去。
之。
既倦，乘月夜归。
太白去后三百年无此乐耶。
清时乐事中园赋，怡情楚花湘草。
秀色通帘，生香聚酒，修景常留池沼。
闲居自好。
奈车马喧尘，未教闲了。
把菊清游，冷红飞下洞庭晓。
寻泉同步翠杳。
更将秋共远，书画船小。
款竹谁家，盟鸥某水，白月光涵圆峤。
天浮浩渺。
称绿发飘飘，溯风舒啸。
缓筑堤沙，渭滨人未老。
松风掩昼隐深清。
流水自泠泠。
一从柯烂归来后，爱弦声、不爱枰声。
颇笑山中散木，翻怜爨下劳薪。
透云远响正丁丁。
孤凤划然鸣。
疑行岭上千秋雪，语高寒、相应何人。
回首更无寻处，一江风雨潮生。
万里一飞篷。
吟老丹枫。
潮生潮落海门东。
三两点鸥沙外月，闲意谁同。
一色与天通。
绝去尘红。
渔歌忽断荻花风。
烟水自流心不竞，长笛霜空。
为明月明年佳话云。
林霏散浮暝，河汉空云，都缘水国秋清。
绿房一夜迎向晓，海影飞落寒冰。
蓬莱在何处，但危峰缥缈，玉籁无声。
文箫素约，料相逢、依旧花阴。
登眺尚余佳兴，零露下衣襟，欲醉还醒。
明月明年此夜，颉颃万里，同此阴晴。
霓裳梦断，到如今、不许人听。
正婆娑桂底，谁家弄笛，风起潮生。
晴岚暖翠护烟霞。
乔木晋人家。
幽居只恐归图画，唤樵青、多种桑麻。
门掩推敲古意，泉分冷淡生涯。
无边风月乐年华。
留客可茶瓜。
任他车马虽嫌僻，笑喧喧、流水寒鸦。
小隐正宜深静，休栽湖上梅花。
野色惊秋，随意散愁，踏碎黄叶。
谁家篱院闲花，似语试妆娇怯。
行行步影，未教背写腰肢，一搦犹立门前雪。
依约镜中春，又无端轻别。
痴绝。
汉皋何处，解佩何人，底须情切。
空引东邻，遗恨丁香空结。
十年旧梦，谩余恍惚云窗，可怜不是当时蝶。
深夜醉醒来，好一庭风月。
百花开后。
一朵疑堆绣。
绝色年年常似旧。
因甚不随春瘦。
脂痕淡约蜂黄。
可怜独倚新妆。
太白醉游何处，定应忘了沈香。
独殿春光，此花开后无花了。
丹青人巧。
不许芳心老。
密影翻阶，曾为寻诗到。
竹西好。
采香歌杳。
十里红楼小。
雅淡浅深黄，顾影欹秋雨。
碧带犹皱笋指痕，不解擎芳醑。
休唱古阳关，如把相思铸。
却忆铜盘露已干，愁在倾心处。
花占枝头忄欠日焙。
金汞初抽，火鼎铅华退。
还似瘢痕涂獭髓。
胭脂淡抹微酣醉。
数朵折来春槛外。
欲染清香，只许梅相对。
不是临风珠蓓蕾。
山童隔竹休敲碎。
遍插茱萸。
人何处、客里顿懒携壶。
雁影涵秋，绝似暮雨相呼。
料得曾留堤上月，旧家伴侣有书无。
谩嗟吁。
数声怨抑，翻致无书。
谁识飘零万里，更可怜倦翼，同此江湖。
饮啄关心，知是近日何如。
陶潜尚存菊径，且休羡松风陶隐居。
沙汀冷，拣寒枝、不似烟水黄芦。
中峰壁立，挂飞来孤剑。
苍雪纷纷堕晴藓。
自当年诗酒，客里相逢，春尚好，鸥散烟波茂苑。
只今谁最老，种玉人间，消得梅花共清浅。
问我入山期，但恐山深，松风把红尘吹断。
望蓬莱、知隔几重云，料只隔中间，白云一片。
门前山可久长看。
留住白云难。
溪虚却与云相傍，对白云、何必深山。
爽气潜生树石，晴光竟入阑干。
旧家三径竹千竿。
苍雪拂衣寒。
绿蓑青笠玄真子，钓风波、不是真闲。
得似壶中日月，依然只在人间。
淡色分山晓气浮。
疏林犹剩叶，不多秋。
林深仿佛昔曾游。
频唤酒，渔屋岸西头。
不拟此凝眸。
朦胧清影里，过扁舟。
行行应到白苹洲。
烟水冷，传语旧沙鸥。
争棋赌墅意欣然。
心似游丝扬碧天。
只为当时一著玄。
笑苻坚。
百万军声屐齿前。
秦地瓜分侯已故。
不学渊明，种秫辞归去。
薄有田园还种取。
养成碧玉甘如许。
卜隐青门真得趣。
蕙帐空闲，鹤怨来何暮。
莫说蜗名催及戍。
长安城下锄烟雨。
苔径独行清昼。
瑟瑟松风如旧。
出岫本无心，迟种门前杨柳。
回首。
回首。
篱下白衣来否。
山人去后知何处，风月清虚。
来往无拘。
戏引儿孙乐有余。
悬崖挂树如相语，常守枯株。
久与人疏。
闲了当年一卷书。
辔摇衔铁。
蹴踏平原雪。
勇趁军声曾汗血。
闲过升平时节。
茸茸春草天涯。
涓涓野水晴沙。
多少骅骝老去，至今犹困盐车。
二分春到柳，青未了，欲婆娑。
甚书剑飘零，身犹是客，岁月频过。
西湖故园在否，怕东风、今日落梅多。
抱瑟空行古道，盟鸥顿冷清波。
知么。
老子狂歌。
心未歇，鬓先皤。
叹敝却貂裘，驱车万里，风雪关河。
灯前恍疑梦醒，好依然、只著旧渔蓑。
流水桃花渐暖，酒船不去如何。
去来心。
短长亭。
只隔中间一片云。
不知何处寻。
闷还瞋。
恨还颦。
同是天涯流落人。
此情烟水深。
湖上景消磨。
飘零有梦过。
问堤边、春事如何。
可是而今张绪老，见说道、柳无多。
客里醉时歌。
寻思安乐窝。
买扁舟、重缉渔蓑。
欲趁桃花流水去，又却怕、有风波。
一犁初卸。
息影斜阳下。
角上汉书何不挂。
老子近来慵跨。
烟村草树离离。
卧看流水忘归。
莫饮山中清味，怕教洗耳人知。
近日衰迟，但随分、蜗涎自足。
底须共、红尘争道，顿荒松菊。
壮志已荒圯上履，正音恐是沟中木。
又安知、幕下有词人，归心速。
书尚在，怜鱼腹。
珠何处，惊鱼目。
且依然诗思，灞桥人独。
不用回头看堕甑，不愁抱石疑非玉。
忽一声、长啸出山来，黄粱熟。
梅失黄昏，雁惊白昼，脉脉斜飞云表。
絮不生萍，水疑浮玉，此景正宜舒啸。
记夜悄、曾乘兴，何必见安道。
系船好。
想前村、未知甚处。
吟思苦，谁游灞桥路杳。
清饮一瓢寒，又何妨、分傍茶灶。
野屋萧萧，任楼中、低唱人笑。
渐东风解冻，怕有桃花流到。
昨夜蓝田采玉游。
向阳瑶草带花收。
如今风雨不须愁。
零露依稀倾凿落，碎琼重叠缀搔头。
白云黄鹤思悠悠。
半面妆凝镜里春。
同心带舞掌中身。
因沾弱水褪精神。
冷艳喜寻梅共笑，枯香羞与佩同纫。
湘皋犹有未归人。
竹外横枝，并阑干、试数风才一信。
么禽对语，仿佛醉眠初醒。
遥知是雪，甚都把、暮寒消尽。
清更润。
明月飞来，瘦却旧时疏影。
东阁谩撩诗兴。
料西湖树老，难认和靖。
晴窗自好，胜事每来独领。
融融向暖，笑尘世、万花犹冷。
须酿成、一点春腴，暗香在鼎。
聚首不多时。
烟波又别离。
有黄金、应铸相思。
折得梅花先寄我，山正在、里湖西。
风雪脆荷衣。
休教鸥鹭知。
鬓丝丝、犹混尘泥。
何日束书归旧隐，只恐怕、种瓜迟。
爱此碧相依。
卜筑西园隐逸时。
三径成阴门可款，幽栖。
苍雪纷纷冷不飞。
青眼旧心知。
瘦节终看岁晚期。
人在清风来往处，吟诗。
更好梅花著一枝。
清明时节雨声哗。
潮拥渡头沙。
翻被梨花冷看，人生苦恋天涯。
燕帘莺户，云窗雾阁，酒醒啼鸦。
折得一枝杨柳，归来插向谁家。
西园冷罥秋千索，雨透花颦。
雨过花皴。
近觉江南无好春。
杜郎不恨寻芳晚，梦里行云。
陌上行尘。
最是多愁老得人。
钿车骄马锦相连。
香尘逐管弦。
瞥然飞过水秋千。
清明寒食天。
花贴贴，柳悬悬。
莺房几醉眠。
醉中不信有啼鹃。
江南二十年。
瑶草收香，琪花采汞。
冰轮碾处芳尘动。
竹炉汤暖火初红，玉纤调罢歌声送。
麾去茶经，袭藏酒颂。
一杯清味佳宾共。
从来采药得长生，蓝桥休被琼浆弄。
楼上谁将玉笛吹。
山前水阔暝云低。
劳劳燕子人千里，落落梨花雨一枝。
修禊近，卖饧时。
故乡惟有梦相随。
夜来折得江头柳，不是苏堤也皱眉。
老子今年，多准备、吟笺赋笔。
还自喜、锦囊添富，顿非畴昔。
书册琴棋清队仗，云山水竹闲踪迹。
任醉筇、游屐过平生，千年客。
回首梦，东隅失。
乘兴去，桑榆得。
且怡然一笑，探梅消息。
天下神仙何处有，神仙只向人间觅。
折梅花、横挂酒壶归，白鸥识。
寒食不多时。
燕燕才归。
杏花零落水痕肥。
浅碧分山初过雨，一霎晴晖。
闲折小桃枝。
蝶也相随。
晚妆不合整蛾眉。
蓦忽思量张敞画，又被愁知。
一点白鸥何处去，半江潮落沙虚。
淡黄柳上月痕初。
遐观情悄悄，凝想步徐徐。
每一相思千里梦，十年有此相疏。
休休寄雁问何如。
如何休寄雁，难写绝交书。
绕枝倦鹊，鬓萧萧、肯信如今犹客。
风雪荷衣寒叶补，一点灯花悬壁。
万里舟车，十年书剑，此意青天识。
泛然身世，故家休问清白。
却笑醉倒衰翁，石床飞梦，不入槐安国。
只恐溪山游未了，莫叹飘零南北。
滚滚江横，呜呜歌罢，渺渺情何极。
正无聊赖，天风吹下孤笛。
晚晴薄。
一片杏花零落。
纵是东风浑未恶。
二分春过却。
可怪寒生池阁。
下了重重帘幕。
忽见旧巢还是错。
燕归何处著。
采芳人杳。
顿觉游情少。
客里看春多草草。
总被诗愁分了。
去年燕子天涯。
今年燕子谁家。
三月休听夜雨，如今不是催花。
门掩新阴孤馆静。
杨花却解来相趁。
几日方知因酒病。
无憀甚。
脱巾挂壁将书枕。
是说落红堆满径。
不知何处游人盛。
自笑扁舟犹未定。
清和近。
寻诗已约兰陵令。
辛苦移家聊处静。
扫除花径歌声趁。
也学维摩闲示病。
迂疏甚。
松风两耳和衣枕。
颇倦扶筇寻捷径。
东墙蔼蔼红香盛。
少待摇人波自定。
蓬壶近。
且呼白鹤招韩令。
苔根抱古，透阳春、挺挺林间英物。
隔水笛声那得到，斜日空明绝壁。
半树篱边，一枝竹外，冷艳凌苍雪。
淡然相对，万花无此清杰。
还念庾岭幽情，江南聊折，赠行人应发。
寂寂西窗闲弄影，深夜寒灯明灭。
且浸芳壶，休簪短帽，照见萧萧发。
几时归去，郎吟湖上香月。
曾记宴蓬壶。
寻思认得无。
醉归来、事已模糊。
忽对画图如梦寐，又因甚、下清都。
拍手笑相呼。
应书缩地符。
恐人间、天上同途。
隔水一声何处笛，正月满、洞庭湖。
丹丘瑶草。
不许秋风扫。
记得对花曾被恼。
犹似前时春好。
湘皋闲立双清。
相看波冷无声。
独说长生未老，不知老却梅兄。
回首欲婆娑。
淡扫修蛾。
盈盈不语奈情何。
应恨梅兄矾弟远，云隔山阿。
弱水夜寒多。
带月曾过。
羽衣飞过染余波。
白鹤难招归未得，天阔星河。
缥缈波明洛浦，依稀玉立湘皋。
独将兰蕙入离骚。
不识山中瑶草。
月照英翘楚楚，江空醉魄陶陶。
犹疑颜色尚清高。
一笑出门春老。
异乡倦旅，问扁舟东下，归期何日。
琴剑空随身万里，天地谁非行客。
李杜飘零，羊昙悲感，回首俱陈迹。
羁怀难写，豆虫吟破孤寂。
柳外门掩疏阴，佳人何处，溪上苹花白。
留得一方无用月，隐隐山阳闻笛。
旧雨不来，风流云散，惟有长相忆。
雁书休寄，寸心分付梅驿。
听江湖、夜雨十年灯，孤影尚中洲。
对荒凉茂苑，吟情渺渺，心事悠悠。
见说寒梅犹在，无处认西楼。
招取楼边月，同载扁舟。
明日琴书何处，正风前坠叶，草外闲鸥。
甚消磨不尽，惟有古今愁。
总休问、西湖南浦，渐春来、烟水入天流。
清游好，醉招黄鹤，一啸清秋。
一瓢饮水曲肱眠。
此乐不知年。
今朝忽上龙峰顶。
却元来、有此甘泉。
洗却平生尘土，慵游万里山川。
照人如鉴止如渊。
古窦暗涓涓。
当时桑苎今何在，想松风、吹断茶烟。
著我白云堆里，安知不是神仙。
玉立水云乡。
尔我相忘。
披离寒羽庇风霜。
不趁白鸥游海上，静看鱼忙。
应笑我凄凉。
客路何长。
犹将孤影侣斜阳。
花底鹓行无认处，却对秋塘。
余赋词以述二妙。
老枝无著秋声处，萧萧倦听风雨。
暗饮春腴，欣荣晚节，不载天河人去。
心存太古。
喜冰雪相看，此君欲语。
共倚云根，岁寒羞并岁寒所。
当年曾见汉馆，卷帘频坐对，飞梦湘楚。
叹我重来，何堪如此，落叶空江无数。
盘桓屡抚。
似冉冉吹衣，颇疑非雾。
素壁高堂，晋人清几许。
跨匹马、东瀛烟树。
转首十年，旅愁无数。
此日重逢，故人犹记旧游否。
雨今云古。
更秉烛、浑疑梦语。
衮衮登台，叹野老、白头如许。
归去。
问当初鸥鹭。
几度西湖霜露。
漂流最苦。
便一似、断蓬飞絮。
情可恨、独棹扁舟，浩歌向、清风来处。
有多少相思，都在一声南浦。
笑铭崖笔倦，访雪舟寒，觅里寻邻。
半掩闲门草，看长松落荫，旧榻悬尘。
自怜此来何事，不为忆鲈莼。
但回首当年，芙蓉城里，胜友如云。
思君。
度遥夜，谩疑是梅花，檐下空巡。
蝶与周俱梦，折一枝聊寄，古意殊真。
渺然望极来雁，传与异乡春。
尚记得行歌，阳关西出无故人。
花引春来，手擎春住。
芳心一点谁分付。
微歌微笑蓦思量，瞥然抛与东流去。
带润偷拈，和香密护。
归时自有留连处。
不随烟水不随风，不教轻把刘郎误。
香雾湿云鬟。
蕊佩珊珊。
酒醒微步晚波寒。
金鼎尚存丹已化，雪冷虚坛。
游冶未知还。
鹤怨空山。
潇湘无梦绕丛兰。
碧海茫茫归不去，却在人间。
落落奇花未吐，离离瑶草偏幽。
蓬山元是不知秋。
却笑人间春瘦。
潇酒寒犀尘尾，玲珑润玉搔头。
半窗晴日水痕收。
不怕杜鹃啼后。
桃花扇底歌声杳。
愁多少。
便觉道花阴闲了。
因甚不归来，甚归来不早。
满院飞花休要扫。
待留与、薄情知道。
怕一似飞花，和春都老。
波明昼锦，看芳莲迎晓，风弄晴碧。
乔木千年长润屋，清荫图书琴桑攥虾须帘卷，瑶草秋无色。
和熏兰麝，彩衣欢拥诗伯。
溪上燕往鸥还，笔床茶灶，筇竹随游屐。
闲似神仙闲最好，未必如今闲得。
书染芝香，驿传梅信，次第来云北。
金尊须满，月光长照歌席。
溯空明、霁蟾飞下，湖湘难辨遥树。
流来那得清如许，不与众流东注。
浮净宇。
任消息虚盈，壶内藏今古。
停杯问取。
甚玉笛移宫，银桥散影，依旧广寒府。
休凝伫。
鼓枻渔歌在否。
沧浪浑是烟雨。
黄河路接银河路。
炯炯近天尺五。
还自语。
奈一寸闲心，不是安愁处。
凌风远举。
趁冰玉光中，排云万里，秋艇载诗去。
葱茜满身云，酒晕浅融香颊。
水调数声娴雅，把芳心偷说。
风吹裙带下阶迟，惊散双蝴蝶。
佯捻花枝微笑，溜晴波一瞥。
求友林泉深密处。
弄舌调簧，如问春何许。
燕子先将雏燕去。
凄凉可是歌来暮。
乔木萧萧梧叶雨。
不似寻芳，翻落花心露。
认取门前杨柳树。
数声须入新年语。
天净雨初晴。
秋清人更清。
满吟窗、柳思周情。
一片香来松桂下，长听得、读书声。
闲处卷黄庭。
年年两鬓青。
佩芳兰、不系尘缨。
傍取溪边端正月，对玉兔、话长生。
新篁依约佩初摇。
老石润山腰。
逸人未必犹酣酒，正溪头、风雨潇潇。
砺齿犹随市隐，虚心肯受春招。
从教三径入渔樵。
对此觉尘消。
娟枝冷叶无多子，伴明窗、书卷诗瓢。
清过炎天梅蕊，淡欺雪里芭蕉。
水落槎枯，田荒玉碎。
夜兰秉烛惊相对。
故家人物已无传，一灯却照清江外。
色展天机，光摇海贝。
锦囊日月奚童背。
重逢何处抚孤松，共吟风月西湖醉。
因风整帽，借柳维舟，休登故苑荒台。
去岁何年，游处半入苍苔。
白鸥旧盟未冷，但寒沙、空与愁堆。
谩叹息，问西门洒泪，不忍徘徊。
眼底江山犹在，把冰弦弹断，苦忆颜回。
一点归心，分付布袜青鞋。
相寻已期到老，那知人、如此情怀。
怅望久，海棠开、依旧燕来。
百花洲畔，十里湖边，沙鸥未许盟寒。
旧隐琴书，犹记渭水长安。
苍云数千万叠，却依然、一笑人间。
似梦里，对清尊白发，秉烛更兰。
渺渺烟波无际，唤扁舟欲去，且与凭兰。
此别何如，能消几度阳关。
江南又听夜雨，怕梅花、零落孤山。
归最好，甚闲人、犹自未闲。
二分春是雨，采香径、绿阴铺。
正私语晴蛙，于飞晚燕，闲掩纹疏。
流光惯欺病酒，问杨花、过了有花无。
啼鴂初闻院宇，钓船犹系菰蒲。
林逋。
树老山孤。
浑忘却、隐西湖。
叹扇底歌残，蕉间梦醒，难寄中吴。
秋痕尚悬鬓影，见莼丝、依旧也思鲈。
粘壁蜗涎几许，清风只在樵渔。
雾中，不过戏纵笔墨，观者出门一笑可也翦翦春冰出万壑，和春带出芳丛。
谁分弱水洗尘红。
低回金叵罗，约略玉玲珑。
昨夜洞庭云一片，朗吟飞过天风。
戏将瑶草散虚空。
灵根何处觅，只在此山中。
梦里瞢腾说梦华。
莺莺燕燕已天涯。
蕉中覆处应无鹿，汉上从来不见花。
今古事，古今嗟。
西湖流水响琵琶。
铜驼烟雨栖芳草，休向江南问故家。
柳间花外。
日日离人泪。
忆得楼心和月醉。
落叶与愁俱碎。
如今一笑吴中。
眼青犹认衰翁。
先泛扁舟烟水，西湖多定相逢。
闷蕊惊寒减艳痕。
蜂也消魂。
蝶也消魂。
醉归无月傍黄昏。
知是花村。
知是前村。
留得闲枝叶半存。
好似桃根。
不似桃根。
小楼昨夜雨声浑。
春到三分。
秋到三分。
野色一桥分。
活水流云直到门。
落叶堆篱从不扫，开尊。
醉里教儿诵楚文。
隔断马蹄痕。
商鼎熏花独自闻。
吟思更添清绝处，黄昏。
月白枝寒雪满村。
五湖一叶。
风浪何时歇。
醉里不知花影别。
依旧空山明月。
夜深鹤怨归迟。
此时那处堪归。
门外一株杨柳，折来多少相思。
一夜凝寒，忽成琼树，换却繁华。
因甚春深，片红不到，绿水人家。
眼惊白昼天涯。
空望断、尘香钿车。
独立回风，不阑惆怅，莫是梨花。
窗密春声聚，花多水影重。
只留一路过东风。
围得生香不断、锦熏笼。
月地连金屋，云楼瞰翠蓬。
惺忪笑语隔帘栊。
知是谁调鹦鹉、柳阴中。
万红梅里幽深处。
甚杖屦、来何暮。
草带湘香穿水树。
尘留不住。
云留却住。
壶内藏今古。
独清懒入终南去。
有忙事、修花谱。
骑省不须重作赋。
园中成趣。
琴中得趣。
酒醒听风雨。
水际轻烟，沙边微雨。
荷花芳草垂杨渡。
多情移徙忽成愁，依稀恰是西湖路。
血染红笺，泪题锦句。
西湖岂忆相思苦。
只应幽梦解重来，梦中不识从何去。
斜阳江路柳青青。
传杯那放停。
上船不记送人行。
南风吹酒醒。
江曲曲，路萦萦。
月明潮水生。
送将残梦作浮萍。
角声何处城。
山色泛秋光。
点点东篱菊又黄。
岁月欺人如此去，堂堂。
一事无成两鬓霜。
佳节共持觞。
无限杯供有限狂。
明月明年诗句苦，茫茫。
细把茱萸感慨长。
南浦绿波，只断送、行人行色。
虽只是、鹏搏九万，天池春碧。
鸾侣凤朋争快睹，鸥盟鹭宿空曾识。
到玉堂、天上念西江，今非昔。
公去也，宁怀别。
人感旧，情空切。
但岁寒松柏，相期茂悦。
好在莫偿尘土债，风流宁可金门客。
俯人间、大暑少清风，多炎热。
仙人辞汉歌，自谓缚虎手，殊不佳。
因改此调，虽不能如贺方回诸作，然稍觉平安。
长日无所用心，非欲求加昔人也。
千里酸风，茂陵客、咸阳古道。
宫门夜、马嘶无迹，东关云晓。
牵上魏车将汉月，忆君清泪知多少。
怅土花、三十六宫墙，秋风袅。
浥露兰，啼痕绕，画兰桂，雕香早。
便天还知道，和天也老。
独出携盘谁送客，刘郎陵上烟迷草。
悄渭城、已远月荒凉，波声小。
我老无能矣。
叹人生、得开笑口，一年闲几。
去景悠悠如有待，白发已非春事。
便一笑、何曾是喜。
我本渔樵孟诸野，向举家、尽叹今如是，空自苦，有谁似。
堆堆独坐文书里。
是无能、爱闲爱静，清时有味。
出处古今无真是，往往君言有理。
看攘臂、后来锋起。
汉晋唐虞一杯水，只鲁连、犹未知之耳。
况碌碌，共余子。
云涛白凤贺瑶池。
仗葳蕤。
路芳菲。
十月温汤，赐浴卸罗衣。
半点檀心天一笑，琼奴弱，玉环肥。
风流谁合婿金闺。
露将晞。
雪争晖。
贝阙珠宫，环佩月中归。
误杀洛滨狂子建，情脉脉，恨依依。
明霞回雨霁秋空。
笑难逢。
步城东。
直上翠微，客有可人同。
回首向来轻节序，筋力异，心犹在，愧鬓蓬。
悲年冉冉江滚滚。
骑台平，蒋陵冷。
天高年晚，山河险，烟雾冥濛。
一幅乌纱，闲著傲西风。
古往今来只如此，便潦倒，渺乾坤，醉眼中。
摇风犹似旆，倾雨不成盘。
西风未禁十日，早作背时看。
寂寞六郎秋扇，牵补灵均破屋，风露半襟寒。
坐感青年晚，不但翠云残。
叹此君，深隐映，早阑珊。
人间受尽炎热，暑夕几凭阑。
待得良宵灏气，正是好天良月，红到绿垂乾。
摇落从此始，感慨不能闲。
沁园春二阕，不能如公哨遍之变化，又局于韵字，不能效公用陶诗之精整，姑就本语，捃拾排比，粗以自遣云壬戌之秋，七夕既望，苏子泛舟。
正赤壁风清，举杯属客，东山月上，遗世乘流。
桂棹叩舷，洞箫倚和，何事呜呜怨泣幽。
悄危坐，抚苍苍东望，渺渺荆州。
客云天地蜉蝣。
记千里舳舻旗帜浮。
叹孟德周郎，英雄安在，武昌夏口，山水相缪。
客亦知夫，盈虚如彼，山月江风有尽不。
喜更酌，任东方既白，与子遨游。
十月雪堂，将归临皋，二客从坡。
适薄暮得鱼，细鳞巨口，新霜脱叶，月步行歌。
有客无肴，有肴无酒，如此风清月白何。
归谋妇，得旧藏斗酒，重载婆娑。
登虬踞虎嵯峨。
更凭醉攀翻栖鹘窠。
曾岁月几何，江流断岸，山川非昔，夜啸扪萝。
孤鹤横江，羽衣入梦，应悟飞鸣昔我过。
开户视，但寂寥四顾，万顷烟波。
此翁疑是香山，老来愈觉才情富。
天孙借与，金刀玉尺，裁云缝雾。
一曲阳春，樽前惟欠，柳蛮缨素。
对苍松翠竹，江空岁晚，伴明月、倾芳醑。
深谷修兰楚楚。
续离骚、载歌初度。
麻姑素约，天寒相访，遗余琼露。
拟借青鸾，吹笙碧落，采芝玄圃。
奈玉堂催召，文园醉叟，草凌云赋。
浪迹烟霞，有酒千钟，有书五车。
任从来萧散，闲心似水，何堪妩媚，笑面如花。
濯发沧浪，放歌江海，肯被红尘半点遮。
谁知道，抱无名钜璞，重价难赊。
嘻嗟。
大泽龙蛇。
且蟠屈、深潜得计些。
看淋漓醉墨，神情自足，摩挲雄剑，肝胆无邪。
渭水烟蓑，营丘绣衮，出处何尝有异耶。
今何在，但素蟾东出，红日西斜。
秋涛欲涨西陵渡，江亭晓来雄观。
帝子吹笙，洛妃起舞，应喜蓬宫仙诞。
斗墟东畔。
望缥缈星槎，来从河汉。
明月楼台，绣筵重启曼桃宴。
庄椿一树翠色，五枝芳桂长，金蕊玉干。
自笑狂疏，尊前起寿，不似卫郎温润。
一卮泛满。
羡彭泽风流，醉巾长岸。
老圃黄花，清香宜岁晚。
龙沫流芳旎旎，犀沈锯削霏霏。
薇心玉露练香泥。
压尽人间花气。
银叶初温火缓，金猊静褭烟微。
此时清赏只心知。
难向人前举似。
玉搔斜压乌云堕。
拄颊看书卧。
开元天子惜娉婷。
一笑嫣然何事、便倾城。
马嵬风雨归时路。
艳骨销黄土。
多情谁写画图中。
江水江花千古、恨无穷。
银波湛碧，遥泛仙槎早。
婺宿荧煌瑞云晓。
庆芳传丹桂，欢动连枝，称寿处，一簇蓬莱翠窈。
步虚声宛转，清彻瑶坛，疑是钧霄凤音渺。
正金姥、礼虚皇，天阶净，凉入绡衣风褭。
想金书、秘字赐长生，进九酝霞卮，练颜长好。
跛子年来，形容何似，俨然一部髭须。
世间许大，拐上做工夫。
选甚南州北县，逢著处、酒满葫芦。
醺醺醉，不知明日，何处度朝晡。
洛阳，花看了，归来帝里，一事全无。
又远与瓠羹，再作门徒。
蓦地思量下水，浪纲上、芦席横铺。
呵呵笑，睢阳门外，有个大南湖。
斗转星移天渐晓。
蓦然听得鹈鹕叫。
山寺钟声人浩浩。
木鱼噪。
渡船过岸行官道。
轻舟再奈长江讨。
重添香饵为钩钓。
钓得锦鳞船里跳。
呵呵笑。
思量天下渔家好。
浪静西溪澄似练。
片帆高挂乘风便。
始向波心通一线。
群鱼见。
当头谁敢先吞咽。
闪烁锦鳞如闪电。
灵光今古应无变。
爱是憎非都已遣。
回头转。
一轮明月升苍弁。
七宝池中堪下钓。
八功德水烟波渺。
池底金沙齐布了。
羡鱼鸟。
周回旋绕为阶道。
白鹤孔雀鹦鹉噪。
弥陀接引毫光照。
不是修行何得到。
一般好。
西方净土无烦恼。
城阴犹有松间雪。
松间暗淡城头月。
月下几枝梅。
为谁今夜开。
尊前簪素发。
自拥繁枝折。
疑是在瑶台。
宝灯携手来。
玉阑干外清江浦。
渺渺天涯雨。
好风如扇雨如帘。
时见岸花汀草、涨痕添。
青林枕上关山路。
卧想乘鸾处。
碧芜千里信悠悠。
惟有云时凉梦、到南州。
唱歌须是，玉人檀口，皓齿冰肤。
意传心事，语娇声颤，字如贯珠。
老翁虽是解歌，无奈雪鬓霜须。
大家且道，是伊模样，怎如念奴。
落梅呜咽。
暗淡城头月。
吹满江天惊梦蝶。
唤起画楼伤别。
帘风轻触银钩。
梧桐玉露新秋。
底事琐窗深夜，素娥常伴人愁。
岁穷风雪飘零，望迷万里云垂冻。
红绡碎翦，凝酥繁缀，烟深霜重。
疏影沉波，暗香和月，横斜浮动。
怅别来，欲把芳菲寄远，远羌管、吹三弄。
寂寞玉人睡起，污残妆、不胜姣凤。
盈盈山馆，纷纷客路，相思谁共。
才与风流，赋称清艳，多情唯宋。
算襄王，枉被梨花瘦损，又成春梦。
风悲画角，听单于、三弄落谯门。
投宿骎骎征骑，飞雪满孤村。
酒市渐闲灯火，正敲窗、乱叶舞纷纷。
送数声惊雁，下离烟水，嘹唳度寒云。
好在半胧溪月，到如今、无处不销魂。
故国梅花归梦，愁损绿罗裙。
为问暗香闲艳，也相思、万点付啼痕。
算翠屏应是，两眉馀恨倚黄昏。
弄月馀花，团风轻絮，露湿池塘春草。
莺莺恋友，燕燕将雏，惆怅睡残清晓。
还似初相见时，携手旗亭，酒香梅小。
向登临长是，伤春滋味，泪弹多少。
因甚却、轻许风流，终非长久，又说分飞烦恼。
罗衣瘦损，绣被香消，那更乱红如扫。
门外无穷路岐，天若有情，和天须老。
念高唐归梦，凄凉何处，水流云绕。
数枝凌雪乘冰，嫩英半吐琼酥点。
南州故苑，何郎遗咏，风台月观。
疏影横斜，暗香浮动，水寒云晚。
笑浮花浪蕊，娇春万里，空零落、愁莺燕。
游子寂寥暮景，向天边、几回相见。
玉人纤手，殷勤攀赠，欲行微盼。
越使归来，汉宫妆罢，昭华流怨。
念湘江梦杳，窗前疑是，此情何限。
却月凌风度雪清。
何郎高咏照花明。
一枝弄碧传幽信，半额涂黄拾晚荣。
春思淡，暗香轻。
江南雨冷若为情。
犹胜远隔潇湘水，忽到窗前梦不成。
慧眼舒光无不见。
尘中一一藏经卷。
闻说大千摊已遍。
门方便。
法轮尽向毫端转。
月挂烛笼知再见。
西方可履休回盼。
要与老岑同掣电。
酬所愿。
欣逢十二观音面。
有个头陀修苦行，头上头发毿毿。
身披一副醦裙衫。
紧缠双脚，苦苦要游南。
闻说度牒朝夕到，并除颔下髭髯。
钵中无粥住无庵。
摩登伽处，只恐却重参。
东君虽不语，年华事、今岁恰如期。
向寒雨望中，晓霜清处，领些春意，开两三枝。
又不是、山桃红锦烂，溪柳绿摇丝。
别是一般，孤高风韵，绛裁纤萼，冰剪芳蕤。
清香还有意，轻飘度勾引，几句新诗。
须是放怀追赏，莫恁轻离。
更嫦娥为爱，寒光满地，故移疏影，来伴南枝。
谁道寿阳妆浅，偏入时宜。
赵家姊妹，合在昭阳殿。
因甚人间有飞燕。
见伊底，尽道独步江南，便江北、也何曾惯见。
惜伊情性好，不解嗔人，长带桃花笑时脸。
向尊前酒底，得见些时，似恁地、能得几回细看。
待不眨眼儿、觑著伊，将眨眼底工夫，剩看几遍。
楼上黄昏杏花寒。
斜月小栏干。
一双燕子，两行征雁，画角声残。
绮窗人在东风里，洒泪对春间。
也应似旧，盈盈秋水，淡淡春山。
骑马踏红尘，长安重到。
人面依前似花好。
旧欢才展，又被新愁分了。
未成云雨梦，巫山晓。
千里断肠，关山古道。
回首高城似天杳。
满怀离恨，付与落花啼鸟。
故人何处也，青春老。
玉京此去春犹浅。
正雪絮、马头零乱。
姮娥剪就绿云裳，待来步蟾宫与换。
明年二月桃花岸。
棹双浆、浪平烟暖。
扬州十里小红楼，尽卷上珠帘一半。
江涵晓日。
荡漾波光摇桨入。
笑指浯溪。
漫叟雄文锁翠微。
休嗟不偶。
归到中州何处有。
独立风烟。
湘水浯台总接天。
谁向江头遣恨浓。
碧波流不断，楚山重。
柳烟和雨隔疏钟。
黄昏后，罗幕更朦胧。
桃李小园空。
阿谁犹笑语，拾残红。
珠帘卷尽落花风。
人不见，春在绿芜中。
西风簌簌低红叶。
梧桐影里银河匝。
梦破画帘垂。
月明乌鹊飞。
新愁知几许。
欲似丝千缕。
雁己不堪闻。
砧声何处村。
谁能画取沙边雨。
和烟澹扫蒹葭渚。
别岸却斜晖。
采莲人未归。
鸳鸯如解语。
对浴红衣去。
去了更回头。
教侬特地愁。
长天霞散，远浦潮平，危阑注目江皋。
长记年年荣遇，同是今朝。
金銮两回命相，对清光、频许挥毫。
雍容久，正茶杯初赐，香袖时飘。
归去玉堂深夜，泥封罢，金莲一寸才烧。
帝语丁宁，曾被华衮亲褒。
如今谩劳梦想，叹尘踪、杳隔仙鳌。
无聊意，强当歌对酒怎消。
偏忆江南，有尘表丰神，世外标格。
低傍小桥，斜出疏篱，似向陇头曾识。
暗香孤韵冰雪里，初不怕、春寒要勒。
问桃杏贤瞒，怎生向前争得。
省共萧娘笑摘。
玉纤映琼枝，照人一色。
澹粉晕酥，多少工夫，到得寿阳宫额。
再三留待东君看，管都将、别花不惜。
但只恐、南楼又三弄笛。
门掩黄昏，画堂人寂，暮雨乍收残暑。
帘卷疏星门户悄，隐隐严城钟鼓。
空街烟暝半开，斜日朦胧，银河澄淡风凄楚。
还是凤楼人远，桃源无路。
惆怅夜久星繁，碧空望断，玉箫声在何处。
念谁伴、茜裙翠袖，共携手、瑶台归去。
对修竹、森森院宇。
曲屏香暖凝沈炷。
问对酒当歌，情怀记得刘郎否。
风急霜浓，天低云淡，过来孤雁声切。
雁儿且住，略听自家说。
你是离群到此，我共那人才相别。
松江岸，黄芦影里，天更待飞雪。
声声肠欲断，和我也、泪珠点点成血。
一江流水，流也呜咽。
告你高飞远举，前程事、永没磨折。
须知道、飘零聚散，终有见时节。
小红桃脸花中笑。
笑中花脸桃红小。
垂柳拂帘低。
低帘拂柳垂。
袅花风鬓绕。
绕鬓风花袅。
归路月沉西。
西沉月路归。
簟纹双映冰肌艳。
艳肌冰映双纹簟。
窗外竹生风。
风生竹外窗。
点红潮醉脸。
脸醉潮红点。
廊上月昏黄。
黄昏月上廊。
露盘金冷初阑暑。
暑阑初冷金盘露。
风细引鸣蛩。
蛩鸣引细风。
雨零愁远路。
路远愁零雨。
空醉一尊同。
同尊一醉空。
屑琼霏玉堆檐雪。
雪檐堆玉霏琼屑。
山远对眉攒。
攒眉对远山。
拆梅寒映月。
月映寒梅拆。
阑倚暂愁宽。
宽愁暂倚阑。
湿花春雨如珠泣。
泣珠如雨春花湿。
花枕并欹斜。
斜欹并枕花。
织文回字密。
密字回文织。
嗟更数年华。
华年数更嗟。
润肌饶汗香红沁。
沁红香汗饶肌润。
低槛小山围。
围山小槛低。
枕横钗坠鬓。
鬓坠钗横枕。
归梦与郎期。
期郎与梦归。
绿窗斜动摇风竹。
竹风摇动斜窗绿。
虚幌夕凉初。
初凉夕幌虚。
曲眉愁翠蹙。
蹙翠愁眉曲。
无雁寄书来。
来书寄雁无。
雪窗寒听孤灯灭。
灭灯孤听寒窗雪。
残漏惜衾闲。
闲衾惜漏残。
说时常恨别。
别恨常时说。
还不奈宵寒。
寒宵奈不还。
紫禁寒轻，瑶津冰泮，丽月光射千门。
万年枝上，甘露惹祥氛。
北阙华灯预赏，嬉游盛、丝管纷纷。
东风峭，雪残梅瘦，烟锁凤城春。
风光何处好，彩山万仞，宝炬凌云。
尽欢陪舜乐，喜赞尧仁。
天子千秋万岁，征招宴、宰府师臣。
君恩重，年年此夜，长祝本嘉辰。
谁折南枝傍小丛。
佳人丰色与梅同。
有花无叶真潇酒，不问胭脂借淡红。
应未许，嫁春风。
天教雪月伴玲珑。
池塘疏影伤幽独，何似横斜酒盏中。
欲把长绳系日难。
纷纷从此见花残。
休将世事兼身事，须看人间比梦间。
红烛继，艳歌阑。
等闲留客却成欢。
劝君更尽一杯酒，赢得浮生半日闲。
杨柳梢头春色重，紫骝嘶入残花。
香风满面日西斜。
只知间信马，不觉误随车。
已许洞天归路晚，空劳眼惜眉怜。
几回偷为掷花钿。
今生应已过，重结后来缘。
千古人生乐事稀。
露浓烟重薄寒时。
菊花须插两三枝。
未老功名辜两鬓，悲秋情绪入双眉。
茂陵多病有谁知。
雨霁笼山碧破赊。
小园围屋粉墙斜。
朱门间掩那人家。
素腕拨香临宝砌，层波窥客擘轻纱。
隔窗隐隐见簪花。
几度珠帘卷上钩。
折花走马向扬州。
老去不堪寻往事，上心头。
陶令无聊惟喜醉，茂陵多病不胜愁。
脉脉春情长不断，水东流。
家在钱塘江上住。
花落花开，不管年华度。
燕子又将春色去。
纱窗一阵黄昏雨。
斜插犀梳云半吐。
檀板清歌，唱彻黄金缕。
望断云行无去处。
梦回明月生春浦。
银河漾漾。
正桐飞露井，寒生斗帐。
芳草梦惊，人忆高唐惆怅。
感离愁，甚情况。
春风二月桃花浪。
扁舟征棹，又过吴江上。
人去雁回，千里风云相望。
倚江楼，倍凄怆。
烟雨江城，望中绿暗花枝少。
惜春长待醉东风，却恨春归早。
纵有幽情欢会，奈如今、风情渐老。
凤楼何处，画阑愁倚，天涯芳草。
雪里东风未过江。
陇头先折一枝芳。
如今疏影照溪塘。
北客乍惊无绿叶，东君应笑不红妆。
玉真爱着淡衣裳。
日月无根天不老。
浮生总被消磨了。
陌上红尘常扰扰。
昏复晓。
一场大梦谁先觉。
雒水东流山四绕。
路傍几个新华表。
见说在时官职好。
争信道。
冷烟寒雨埋荒草。
扇影轻摇一线香。
斜红匀过晚来妆。
娇多无事做凄凉。
借问谁教春易老，几时能勾夜何长。
旧欢新恨总思量。
珠箔随檐一桁垂。
绣屏遮枕四边移。
春归人懒日迟迟。
旧事只将云入梦，新欢重借月为期。
晚来花动隔墙枝。
秋闺思入江南远。
帘幕低垂闲不卷。
玉珂声断晓屏空，好梦惊回还起懒。
风轻只觉香烟短。
阴重不知天色晚。
隔窗人语趁朝归，旋整宿妆匀睡脸。
绣屏晓梦鸳鸯侣。
可惜夜来欢聚取。
几声低语记曾闻，一段新愁看乍觑。
繁红洗尽胭脂雨。
春被杨花勾引去。
多情只有旧时香，衣上经年留得住。
燕子来时春未老。
红蜡团枝，费尽东君巧。
烟雨弄晴芳意恼。
两馀特地残妆好。
斜倚青楼临远道。
不管傍人，密共东君笑。
都见娇多情不少。
丹青传得倾城貌。
濯锦江头春欲暮。
枝上繁红，着意留春住。
祗恐东君嫌面素。
新妆剩把胭脂传。
晓梦惊寒初过雨。
寂寞珠帘，问有馀花否。
怅望草堂无一语。
丹青传得凝情处。
秾艳娇春春婉娩。
雨惜风饶，学得宫妆浅。
爱把绿眉都不展。
无言脉脉情何限。
花下当时红粉面。
准拟新年，都向花前见。
争奈武陵人易散。
丹青传得闺中怨。
镂雪成花檀作蕊。
爱伴秋千，摇曳东风里。
翠袖年年寒食泪。
为伊牵惹愁无际。
幽艳偏宜春雨细。
红粉阑干，有个人相似。
钿合金钗谁与寄。
丹青传得凄凉意。
晕绿抽芽新叶斗。
掩映娇红，脉脉群芳后。
京兆画眉樊素口。
风恣别是闺房秀。
新篆题诗霜实就。
换得琼琚，心事偏长久。
应是春来初觉有。
丹青传得厌厌瘦。
花为年年春易改。
待放柔条，系取长春在。
宫样妆成还可爱。
鬓边斜作拖枝戴。
每到无情风雨大。
检点群芳，却是深丛耐。
摇曳绿萝金缕带。
丹青传得妖娆态。
江南春信，望断人千里。
魂梦入花枝，染相思、同心并蒂。
鸳鸯名字，赢得一双双，无限意。
凝烟水。
念远教谁寄。
毫端写兴，莫把丹青拟。
墨客要卿卿，想临池、等闲梳洗。
香衣黯淡，元不涴缁尘，怜缟袂。
东风里。
只恐于飞起。
脂泽休施，铅华不御，自然林下真风。
欲窥馀韵，何处问仙踪。
路压横桥夜雪，看暗淡、残月朦胧。
无言处，丹青莫拟，谁寄染毫工。
遥通。
尘外信，寒生墨晕，依约形容。
似疏疏斜影，蘸水摇空。
收入云窗雾箔，春不老、芳意无穷。
梨花雨，飘零尽也，难入梦魂中。
梅花韵似才人面。
为伊写在春风扇。
人面似花妍。
花应不解言。
在手微风动。
勾引相思梦。
莫用插酴醿。
酴醿羞见伊。
一痕月色挂帘栊。
梅影斜斜小院中。
狂醉有心窥粉面，梦魂无处避香风。
愁来梦楚三千里，人在巫山十二重。
咫尺蓝桥无处问，玉箫声断楚山空。
零落不因春雨，吹嘘何假东风。
纱窗一点自然红。
费尽工夫怎种。
有艳难寻腻粉，无香不惹游蜂。
更阑人静画堂中。
相伴玉人春梦。
解遣愁人，能添喜气。
些儿好事先施力。
画堂深处伴妖娆，绛纱笼里丹砂赤。
有艳难留，无根怎觅。
几回不忍轻轻别。
玉人曾向耳边言，花有信、人无的。
无诸好，方面镇全闽。
千骑泛云归洞府，三山明玉外风尘。
依约是蓬瀛。
贤刺史，龙虎擅香名。
金花已传当日梦，锦衣聊慰故乡情。
和气万家春。
又无诸好，金地遍重城。
乌石亭危千嶂合，荔枝楼暖百花明。
十里暮潮平。
贤刺史，来暮相欢迎。
终向凤池朝紫极，暂依猿洞驻朱轮。
风月锦堂春。
雨霁烟波阔，雁度陇云愁。
西风庭院不胜秋。
桂华光满，偏照最高楼。
东山携妓约，故人千里，夜来为舣仙舟。
明眸皓齿，歌舞总名流。
恼人情态物中尤。
阳春一曲，谁把万金酬。
便好拼沉醉，此夕姮娥，共须着意攀留。
柯山瑞，云路玉桥横。
六月天香琼蕊秀，千年人瑞昴星明。
风露湿麒麟。
廊庙器，冰雪照精神。
妙世文章凌贾马，致君事业富姬衡。
松桧倚青青。
蓬山晓，龟鹤倚芝庭。
云覆宝熏迷舞凤，玉扶琼液荐文星。
棠荫署风清。
人尽道，天遣瑞升平。
九万鹏程才振翼，八千椿寿恰逢春。
貂衮瞩公荣。
因戏作云。
乙未云间舟中。
月桥风槛水边居。
画楼三鼓初。
草堂收拾读闲书。
起看清夜徂。
闲想像，尽踌躇。
玉牌金字铺。
梦魂纵有也成虚。
那堪和梦无。
杏香消散尽，须知自昔，都门春早。
燕子来时，绣陌乱铺芳草。
惠圃妖桃过雨，弄笑脸、红筛碧沼。
深院悄。
绿杨巷陌，莺声争巧。
早是赋得多情，更遇酒临花，镇辜欢笑。
数曲阑干，故国谩劳凝眺。
汉外微云尽处，乱峰镇、一竿修竹。
间琅玕，东风泪零多少。
平生不会敛眉头。
诸事等闲休。
元来却到愁处，须著与他愁。
残照外，大江流。
去悠悠。
风悲兰杜，烟淡沧浪，何处扁舟。
南涧茶香笑语新。
西州春涨小舟横。
困顿人归烂熳晴。
天迥游丝长百尺，日高飞絮满重城。
一番花信近清明。
日暮江空船自流。
谁家院落近沧洲。
一枝闲暇出墙头。
数朵幽香和月暗，十分归意为春留。
风撩片片是闲愁。
玉带云袍重顶露。
一生笑傲知何故。
万里归来方旦暮。
休疑虑。
大千捏在豪端聚。
不解犁田分亩步。
却能对客鸣花鼓。
忽共老安相耳语。
还推去。
莫来拦我球门路。
不怕石头行路滑。
归来那爱驹儿踏。
言下百骸俱拨撒。
无剩法。
灵然昼夜光通绕。
古寺天寒还恶发。
夜将木佛齐烧杀。
炙背横眠真快活。
憨抹挞。
从教院主无须发。
来往独龙冈畔路。
杖头落索间家具。
后事前观如目睹。
非谶语。
须知一念无今古。
长笑老萧多病苦。
笑中与药皆狼虎。
蜡炬一枝非嘱付。
聊戏汝。
热来脱却娘生袴。
画饼充饥人笑汝。
一庵归扫南阳坞。
击竹作声方省悟。
徐回顾。
本来面目无藏处。
却望沩山敷坐具。
老师头角浑呈露。
珍重此恩逾父母。
须荐取。
堂堂密密声前句。
野鹤精神云格调。
逼人气韵霜天晓。
松下残经看未了。
当斜照。
苍烟风撼流泉绕。
闺阁珍奇徒照耀。
光无渗漏方灵妙。
活计现成谁管绍。
孤峰表。
一声月下闻清啸。
讲虎天华随玉尘。
波心月在那能取。
旁舍老僧偷指注。
回头觑。
虚空特地能言语。
归对学徒重自诉。
从前见解都欺汝。
隔岸有山横暮雨。
翻然去。
千岩万壑无寻处。
急雨颠风花信早。
枝枝叶叶春俱到。
何待小桃方悟道。
休迷倒。
出门无限青青草。
根不覆藏尘亦扫。
见精明树唯心造。
试借疑情看白皂。
回头讨。
灵云笑杀玄沙老。
万叠空青春杳杳。
一蓑烟雨吴江晓。
醉眼忽醒惊白鸟。
拍手笑。
清波不犯鱼吞钓。
津渡有僧求法要。
一桡为汝除玄妙。
已去回头知不峭。
犹迷照。
渔舟性懆都翻了。
碧瓦笼晴烟雾绕。
水殿西偏，小立闻啼鸟。
风度女墙吹语笑。
南枝破腊应开了。
道骨不凡江瘴晓。
春色通灵，医得花重少。
爆暖酿寒空杳杳。
江城画角催残照。
半身屏外。
睡觉唇红退。
春思乱，芳心碎。
空馀簪髻玉，不见流苏带。
试与问，今人秀整谁宜对。
湘浦曾同会。
手搴轻罗盖。
疑是梦，今犹在。
十分春易尽，一点情难改。
多少事，却随恨远连云海。
绿槐烟柳长亭路。
恨取次、分离去。
日永如年愁难度。
高城回首，暮云遮尽，目断人何处。
解鞍旅舍天将暮。
暗忆丁宁千万句。
一寸柔肠情几许。
薄衾孤枕，梦回人静，彻晓潇潇雨。
十指嫩抽春笋，纤纤玉软红柔。
人前欲展强娇羞。
微露云衣霓袖。
最好洞天春晚，黄庭卷罢清幽。
凡心无计奈闲愁。
试捻花枝频嗅。
大厦吞风吐月，小舟坐水眠空。
雾窗春晓翠如葱。
睡起云涛正涌。
往事回头笑处，此生弹指声中。
玉笺佳句敏惊鸿。
闻道衡阳价重。
蜜烛花光清夜阑。
粉衣香翅绕团团。
人犹认假为真实，蛾岂将灯作火看。
方叹息，为遮拦。
也知爱处实难拼。
忽然性命随烟焰，始觉从前被眼瞒。
一段文章种性。
更谪仙风韵。
画戟丛中，清香凝宴寝。
落日清寒勒花信。
愁似海、洗光词锦。
后夜归舟，云涛喧醉枕。
凝祥宴罢闻歌吹。
画毂走，香尘起。
冠压花枝驰万骑。
马行灯闹，凤楼帘卷，陆海鳌山对。
当年曾看天颜醉。
御杯举，欢声沸。
时节虽同悲乐异。
海风吹梦，岭猿啼月，一枕思归泪。
入骨风流国色，透尘种性真香。
为谁风鬓涴新妆。
半树入村春暗。
雪压枝低篱落，月高影动池塘。
高情数笔寄微茫。
小寝初开雾帐。
城里久偷闲。
尘浣云衫。
此身已是再眠蚕。
隔岸有山归去好，万壑千岩。
霜晓更凭阑。
减尽晴岚。
微云生处是茅庵。
试问此生谁作伴，弥勒同龛。
山径晚樵还。
深壑孱颜。
孙山背后泊船看。
手把遗编披白帔，剩却清闲。
篱落竹丛寒。
渔业凋残。
水痕无底照秋宽。
好在夕阳凝睇处，数笔秋山。
一片苍崖璞，孕秀自天钟。
浑如暖烟堆里、乍放力犹慵。
疑是犀眠海畔，贪玩烂银光彩，精魄入蟾宫。
泼墨阴云妒，蟾影淡朦胧。
沩山颂，戴生笔，写难穷。
些儿造化，凭谁细与问元工。
那用牧童鞭索，不入千群万队，扣角起雷同。
莫怪作诗手，偷入锦囊中。
新月娟娟，夜寒江静山衔斗。
起来搔首。
梅影横窗瘦。
好个霜天，闲却传杯手。
君知否。
乱鸦啼后。
归与浓如酒。
残角两三声，催登古道。
远水长山又重到。
水声山色，看尽轮蹄昏晓。
风头日脚下，人空老。
匹马旧时，西征谈笑。
绿鬓朱颜正年少。
旗亭斗酒，任是十千倾倒。
而今酒兴减，诗情少。
依依宫柳拂宫墙。
楼殿无人春画长。
燕子归来依旧忙。
忆君王。
月破黄昏人断肠。
春透水波明，寒峭花枝瘦。
极目烟中百尺楼，人在楼中否。
四和袅金凫，双陆思纤手。
捻倩东风浣此情，情更浓于酒。
美兰堂昼永，晏清暑、晚迎凉。
控水槛风帘，千花竞拥，一朵偏双。
银塘。
尽倾醉眼，讶湘娥、倦倚两霓裳。
依约凝情鉴里，并头宫面高妆。
莲房。
露脸盈盈，无语处、恨何长。
有翡翠怜红，鸳鸯妒影，俱断柔肠。
凄凉。
芰荷暮雨，褪娇红、换紫结秋房。
堪把丹青对写，凤池归去携将。
夕阳西下，暮霭红隘，香风罗绮。
乘丽景、华灯争放，浓焰烧空连锦砌。
睹皓月、浸严城如画，花影寒笼绛蕊。
渐掩映、芙蓉万顷，迤逦齐开秋水。
太守无限行歌意。
拥麾幢、光动珠翠。
倾万井、歌台舞榭，瞻望朱轮骈鼓吹。
控宝马、耀貔貅千骑。
银烛交光数里。
似乱簇、寒星万点，拥入蓬壶影里。
宴阁多才，环艳粉、瑶簪珠履。
恐看看、丹诏催奉，宸游燕侍。
便趁早、占通宵醉。
缓引笙歌妓。
任画角、吹老寒梅，月落西楼十二。
雪儿魂在水云乡。
犹忆学梅妆。
玻璃枝上，体薰山麝，色带飞霜。
水边竹外愁多少，不断俗人肠。
如何伴我，黄昏携手，步月斜廊。
深院静，小阑傍。
标致不寻常。
尽他桃杏占风光。
谁敢斗新妆。
玉堂中，梁苑里。
休把雪来轻比。
莫吹长笛巧摧残。
留取月中看。
残腊里，早梅芳。
春信报新阳。
晓来枝上斗寒光。
轻点寿阳妆。
雪难欺，霜莫妒。
别是一般风措。
望林人意正夭饶。
又看长新条。
雪里晓寒浓，已见蜡梅初折。
应是月娥仙挂，与娇魂香魄。
玉人挨鬓一枝斜，不忍更多摘。
酒面暗沉疏影，照鹅儿颜色。
潇洒点疏丛，浑似蜜房雕刻。
不爱艳妆浓粉，借娇黄一拂。
有情常恁早相逢，须信做尤物。
已是恼人风韵，更芝兰香骨。
造化有深功，缀就梢头黄蜡。
剪刻翻成新样，与江梅殊别。
半开微露紫檀心，潇洒对风月。
素手偏宜折取，向乌云斜插。
剪蜡缀寒条，标韵自然奇绝。
不待陇头春信，喜一枝先折。
寿阳妆鉴晓初开，残柍若飞雪。
何似嫩黄新蕊，映眉心娇月。
屈曲新堤，占断满村佳气。
画檐两行连云际。
乱山叠翠水回还，岸边楼阁，金碧遥相倚。
柳阴低，艳映花光美。
好升平、为谁初起。
大都风物只由人，旧时荒垒，今日香烟地。
松陵江上，极目烟波缈。
天际接沧溟，到如今、东流未了。
吴樯越橹，都是利名人，空扰扰，知多少，只见朱颜老。
故园应是，绿遍池塘草。
家住十洲西，算随分、生涯自好。
渔蓑清贵，休羡谢三郎，红蕖月，白苹风，何似长安道。
凌寒低亚出墙枝。
孤瘦雪霜姿。
岁华已晚，暗香幽艳，自与时违。
化工放出江头路，沙水冷相宜。
东风自此，别开红紫，是处芳菲。
事往人离，还似暮峡归云，陇上流泉。
奈强分圆镜，枉断哀弦。
常记酒阑歌畔，难忘月底花前。
旧携手处，层楼朱户，触目依然。
从来惯向，绣帏罗帐，镇效比翼纹鸳。
谁念我、而今清夜，常是孤眠。
入户不如飞絮，傍怀争及炉烟。
这回休也，一生心事，为尔萦牵。
退处乡关，幽栖林薮，舍宇第须茅盖。
翠巘清泉，启轩窗遥对。
遇等闲、邻里过从，亲朋临顾，草草便成幽会。
策杖携壶，向湖边柳外。
旋买溪鱼，便斫银丝脍。
谁复欲痛饮，如长鲸吞海。
共惜醺酣，恐欢娱难再。
矧清风明月非钱买。
休追念、金马玉堂心胆碎。
且斗尊前，有阿谁身在。
送我出东门，乍别长安道。
两岸垂杨锁暮烟，正是秋光老。
一曲古阳关，莫惜金尊倒。
君向潇湘我向秦，鱼雁何时到。
日暮马嘶人去。
船逐清波东注。
后夜最高楼，还有思量人否。
无绪。
无绪。
生怕黄昏疏雨。
深院海棠，谁倩春工染就。
映窗户、烂如锦绣。
东君何意，便风狂雨骤。
堪恨处，一枝未曾到手。
今日乍晴，匆匆命酒。
犹及见、胭脂半透。
残红几点，明朝知在否。
问何似，去年看花时候。
锦如花色春残饮。
饮残春色花如锦。
楼上正人愁。
愁人正上楼。
晏天横阵雁。
雁阵横天晏。
思远寄情词。
词情寄远思。
雨荷惊起双飞鹭。
鹭飞双起惊荷雨。
浓醉一轩风。
风轩一醉浓。
午阴清散暑。
暑散清阴午。
斜日转窗纱。
纱窗转日斜。
断鸿归处飞云乱。
乱云飞处归鸿断。
风弄叶翻红。
红翻叶弄风。
柳残凋院后。
后院凋残柳。
楼外水云秋。
秋云水外楼。
月天遥照寒窗雪。
雪窗寒照遥天月。
门掩欲黄昏。
昏黄欲掩门。
锦鹓双并枕。
枕并双鹓锦。
雪鬓整纤琼。
琼纤整鬓云。
落花丛外风惊鹊。
鹊惊风外丛花落。
乡梦困时长。
长时困梦乡。
暮天江口渡。
渡口江天暮。
林远度栖禽。
禽栖度远林。
竹枝高映荷池绿。
绿池荷映高枝竹。
流水碧浮鸥。
鸥浮碧水流。
酒尊陪旧友。
友旧陪尊酒。
吟客坐时斟。
斟时坐客吟。
砌风鸣叶繁霜坠。
坠霜繁叶鸣风砌。
山外水潺潺。
潺潺水外山。
冷衾愁夜永。
永夜愁衾冷。
砧响更蛩吟。
吟蛩更响砧。
浦南回桨归庭户。
户庭归桨回南浦。
帘卷欲晴天。
天晴欲卷帘。
月光交映雪。
雪映交光月。
残漏怯宵寒。
寒宵怯漏残。
碧窗纱透春寒极。
极寒春透纱窗碧。
谁送缕金衣。
衣金缕送谁。
玉肌生嫩粟。
粟嫩生肌玉。
温处坐香茵。
茵香坐处温。
折来初步东溪月。
月溪东步初来折。
香处是瑶芳。
芳瑶是处香。
藓花浮晕浅。
浅晕浮花藓。
清对一枝瓶。
瓶枝一对清。
浅红绡透春裁剪。
剪裁春透绡红浅。
机锦纤情丝。
丝情纤锦机。
意深凭远寄。
寄远凭深意。
波渺胜愁多。
多愁胜渺波。
点点花飞春恨浅。
浅恨春飞花点点。
莺语似多情。
情多似语莺。
恋春增酒劝。
劝酒增春恋。
颦损翠蛾新。
新蛾翠损颦。
曲屏春展山浮玉。
玉浮山展春屏曲。
香鸭瑞云翔。
翔云瑞鸭香。
醉深留客意。
意客留深醉。
凉枕怯宵长。
长宵怯枕凉。
玉钗松鬓凝云绿。
绿云凝鬓松钗玉。
双翠碍枝长。
长枝碍翠双。
色丝添意密。
密意添丝色。
红映袖纱笼。
笼纱袖映红。
雨过轻风弄柳，湖东映日春烟。
晴芜平水远连天。
隐隐飞翻舞燕。
燕舞翻飞隐隐，天连远水平芜。
晴烟春日映东湖。
柳弄风轻过雨。
皇州新景媚晴春。
春晴媚景新。
万家明月醉风清。
清风醉月明。
人游乐，乐游人。
游人乐太平。
御楼神圣喜都民。
民都喜圣神。
雁字成行，角声悲送。
无端又作长安梦。
青衫小帽这回来，安仁两鬓秋霜重。
孤馆灯残，小楼钟动。
马蹄踏破前村冻。
平生牵系为浮名，名垂万古知何用。
芳菲叶底。
谁会秋江意。
深绿护轻黄，怕青女、霜侵憔悴。
开分早晚，都占九秋天，花四出，香七里。
独步珠宫里。
佳名岩桂。
却是因遗子。
不见月中来，又那得、萧萧风味。
霓裳旧曲，休问广寒人，飞太白，酬仙蕊。
香外无香比。
望五云多处春深，开阆苑、别就蓬岛。
正梅雪韵清，桂月光皎。
凤帐龙帘萦嫩风，御座深、翠金问绕。
半天中、香泛千花，灯挂百宝。
圣时观风重腊，有箫鼓沸空，锦绣匝道。
竞呼卢、气贯调欢笑。
暗里金钱掷下，来待燕、歌太平睿藻。
愿年年此际，迎春不老。
梅夏暗丝雨，麦秋扇浪风。
香芦结黍趁天中。
五日凄凉今古、与谁同。
下缺。
平分素商。
四垂翠幕，斜界银潢。
颢气通建章。
正烟澄练色，露洗水光。
明映波融太液，影随帘挂披香。
楼观壮丽，附霁云、耀绀碧相望。
宫妆。
三千从赭黄。
万年世代，一部笙簧。
夜宴花漏长。
乍莺歌断续，燕舞回翔。
玉座频燃绛蜡，素娥重按霓裳。
还是共唱御制词，送御觞。
碎云薄。
向碧玉枝缀万萼。
如将汞粉匀开，疑使柏麝薰却。
雪魄未应若。
况天赋、标艳仍绰约。
当暄风暖日佳处，戏蝶游蜂看着。
重重绣帟珠箔。
障秾艳霏霏，异香漠漠。
见说徐妃，当年嫁了，信任玉钿零落。
无言自啼露萧索。
夜深待、月上阑干角。
广寒宫、要与姮娥，素妆一夜相学。
簇真香。
似风前拆麝囊。
嫩紫轻红，间斗异芳。
风流富贵，自觉兰蕙荒。
独占蕊珠春光。
绣结流苏密致，魂梦悠飏。
气融液散满洞房。
朝寒料峭，殢娇不易当。
着意要得韩郎。
又随芳绪生，看翠霁连空，愁遍征路。
东风里，谁望断西塞，恨迷南浦。
天涯地角，意不尽、消沉万古。
曾是送别长亭下，细绿暗烟雨。
何处。
乱红铺绣茵，有醉眼荡子，拾翠游女。
王孙远，柳外共残照，断云无语。
池塘梦生，谢公后、还能继否。
独上画楼，春山暝、雁飞去。
见梨花初带夜月，海棠半含朝雨。
内苑春、不禁过青门，御沟涨、潜通南浦。
东风静、细柳垂金缕。
望凤阙、非烟非雾。
好时代、朝野多欢，遍九陌、太平箫鼓。
乍莺儿百啭断续，燕子飞来飞去。
近绿水、台榭映秋千，斗草聚、双双游女。
饧香更、酒冷踏青路。
会暗识、夭桃朱户。
向晚骤、宝马雕鞍，醉襟惹、乱花飞絮。
正轻寒轻暖漏永，半阴半晴云暮。
禁火天、已是试新妆，岁华到、三分佳处。
清明看、汉宫传蜡炬。
散翠烟、飞入槐府。
敛兵卫、阊阖门开，住传宣、又还休务。
蜂蕊分香，燕泥破润，暂寒天气清新。
帝里繁华，昨夜细雨初匀。
万品花藏四苑，望一带、柳接重津。
寒食近，蹴踘秋千，又是无限游人。
红妆趁戏，绮罗夹道，青帘卖酒，台榭侵云。
处处笙歌，不负治世良辰。
共见西城路好，翠华定、将出严宸。
谁知道，仁主祈祥为民，非事行春。
瑞日初迟，绪风乍暖，千花百草争香。
瑶池路稳，阆苑春深，云树水殿相望。
柳曲沙平，看尘随青盖，絮惹红妆。
卖酒绿阴傍。
无人不醉春光。
有十里笙歌，万家罗绮，身世疑在仙乡。
行乐知无禁，五侯半隐少年场。
舞妙歌妍，空妒得、莺娇燕忙。
念芳菲、都来几日，不堪风雨疏狂。
东风绿杨天，如画出、清明院宇。
玉艳淡泊，梨花带月，胭脂零落，海棠经雨。
单衣怯黄昏，人正在、珠帘笑语。
相并戏蹴秋千，共携手、同倚阑干，暗香时度。
翠窗绣户。
路缭绕、潜通幽处。
断魂凝伫。
嗟不似飞絮。
闲闷闲愁，难消遣、此日年年意绪。
无据。
奈酒醒春去。
春到南楼雪尽。
惊动灯期花信。
小雨一番寒。
倚阑干。
莫把阑干倚。
一望几重烟水。
何处是京华。
暮云遮。
一望西山烟雨。
目断心飞何处。
天外白云城。
几多程。
谩记阳关句。
衣上粉啼痕污。
陇水一分流。
此生休。
一鞭清晓喜还家。
宿醉困流霞。
夜来小雨新霁，双燕舞风斜。
山不尽，水无涯。
望中赊。
送春滋味，念远情怀，分付杨花。
晓风酸。
晓霜乾。
一雁南飞人度关。
客衣单。
客衣单。
千里断魂，空歌行路难。
寒梅惊破前村雪。
寒鸡啼破西楼月。
酒肠宽。
酒肠宽。
家在日边，不堪频倚阑。
千里草。
萋萋尽处遥山小。
遥山小。
行人远似，此山多少。
天若有情天亦老。
此情说便说不了。
说不了。
一声唤起，又惊春晓。
陇云溶泄，陇山峻秀，陇泉呜咽。
行人暂驻马，已不胜愁绝。
上陇首、凝眸天四阔。
更一声、寒雁凄切。
征书待寄远，有知心明月。
一声声。
一更更。
窗外芭蕉窗里灯。
此时无限情。
梦难成。
恨难平。
不道愁人不喜听。
空阶滴到明。
短长亭。
古今情。
楼外凉蟾一晕生。
雨馀秋更清。
暮云平。
暮山横。
几叶秋声和雁声。
行人不要听。
恨莺花渐老，但芳草、绿汀洲。
纵岫壁千寻，榆钱万叠，难买春留。
梅花向来始别，又匆匆、结子满枝头。
门外垂杨岸侧，画桥谁系兰舟。
悠悠。
岁月如流。
叹水覆、杳难收。
凭画阑，往往抬头举眼，都是春愁。
东风晚来更恶，怕飞红、怕絮入书楼。
双燕归来问我，怎生不上帘钩。
千秋万岁君，五帝三王世。
观风重令节，与民乐盛际。
蕊宫长春，洞天不老，花艳蝉辉，十里照春珠翠。
闹罗绮。
遥望太极，一族通明里。
钧台奏寿，蓬山呈妙戏。
六宫人来，五云楼迥，风送歌声，依约睿思圣制。
小潇湘。
正天影倒碧，波面容光。
水仙朝罢，间列绿盖红幢。
吹风细雨，荡十顷、浥浥清香。
人在水精中央。
霜绡雾縠，襟袂收凉。
款放轻舟闹红里，有蜻蜓点水，交颈鸳鸯。
翠阴密处，曾觅相并青房。
晚霞散绮，泛远净、一叶鸣榔。
拟去尽促雕觞。
歌云未断，月上飞梁。
可惜香红。
又一番骤雨，几阵狂风。
霎时留不住，便夜来和月，飞过帘栊。
离愁未了，酒病相仍，便堪此恨中。
片片随、流水斜阳去，各自西东。
又还是、九十春光，误双飞戏蝶，并采游蜂。
人生能几许，细算来何物，得似情浓。
沈腰暗减，潘鬓先秋，寸心不易供。
望暮云、千里沉沉障翠峰。
天如洗。
金波冷浸冰壶里。
冰壶里。
一年得似，此宵能几。
等闲莫把阑干倚。
马蹄去便三千里。
三千里。
几重云岫，几重烟水。
梦怕愁时断，春从醉里回。
凄凉怀抱向谁开。
些子清明时候、被莺催。
柳外都成絮，栏边半是苔。
多情帘燕独徘徊。
依旧满身花雨、又归来。
团玉梅梢重，香罗芰扇低。
帘风不动蝶交飞。
一样绿阴庭院、锁斜晖。
对月怀歌扇，因风念舞衣。
何须惆怅惜芳菲。
拼却一年憔悴、待春归。
嫩冰未白，被霜风换却，满院秋色。
小阁深沉围坐促，初拥红炉宜窄。
帘密收香，窗明迟夜，砚冷凝新滴。
无人知道，个中多少岑寂。
翻念一枕高唐，当年仙梦觉，难寻消息。
睡起微醒衣袖重，不管腰支犹索。
旋暖银簧，时添酥字，笋玉寒无力。
如今肠断，暮云依旧凝碧。
小雨分山，断云镂日，丹青欢状清晓。
柳眼窥晴，梅妆迎暖，林外幽禽啼早。
烟径润如酥，正浓淡遥看堤草。
望中新景无穷，最是一年春好。
骄马黄金络脑。
争探得东君，何处先到。
万盏飞觞，千金倚玉，不肯轻辜年少。
桃李怯残寒，半吐芳心犹小。
谩教蜂蝶多情，未应知道。
雁空浮碧，印晓月，露洗重阳天气。
望极楼外，淡烟半隔疏林，掩映断桥流水。
黄金篱畔白衣人，更谁会、渊明深意。
晚风底。
落日乱鸿，飞起无际。
情多对景凄凉，念旧赏，步屐登高迢递。
兴满东山，共携素手持杯，劝泛玉浆云蕊。
此时霜鬓欲归心，谩老尽、悲秋情味。
向醉里。
免得又成憔悴。
玉台挂秋月。
铅素浅，梅花傅香雪。
冰姿洁。
金莲衬、小小凌波罗袜。
雨初歇。
楼外孤鸿声涟远，远山外、行人音信绝。
此恨对语犹难，那堪更寄书说。
教人红销翠减，觉衣宽金缕，都为轻别。
太情切。
销魂处、画角黄昏时节。
声呜咽。
落尽庭花春去也，银蟾迥、无情圆又缺。
恨伊不似馀香，惹鸳鸯结。
闷来弹雀，又搅破、一帘花影。
谩试著春衫，还思纤手，薰彻金炉烬冷。
动是愁多如何向，但怪得、新来多病。
想旧日沉腰，而今潘鬓，不堪临镜。
重省。
别来泪滴，罗衣犹凝。
料为我厌厌，日高慵起，长托春酲未醒。
雁翼不来，马蹄轻驻，门闭一庭芳景。
空伫立，尽日阑干倚遍，昼长人静。
升平无际。
庆八载相业，君臣鱼水。
镇抚风棱，调燮精神，合是圣朝房魏。
凤山政好，还被画毂朱轮催起。
按锦辔。
映玉带金鱼，都人争指。
丹陛。
常注意。
追念裕陵，元佐今无几。
绣衮香浓，鼎槐风细。
荣耀满门朱紫。
四方具瞻师表，尽道一夔足矣。
运化笔，又管领年年，烘春桃李。
一宵风雨送春归。
绿暗红稀。
画楼尽日凭阑意，与谁同捻花枝。
门外蔷薇开也，枝头梅子酸时。
玉人应是数归期。
翠敛愁眉。
塞鸿不到双鱼远，恨楼前、流水难西。
新恨欲题红叶，东风满院花飞。
竹外溪边，一枝破寒卫腊。
莹素肌、玉雕冰刻。
赋闲标，足馀韵，岂同常格。
最风流，生来处处尽好，别得造化工力。
疏影幽香，意思迥然殊绝。
算不枉、诗人分别。
冻云深，凉月皎，愈增清冽。
大潇洒，尤得静中雅趣，不许莺栖燕歇。
妖艳相偎，清香交喷。
花王尤喜来亲迎。
有如二女事唐虞，群芳休更夸相并。
小雨资娇，轻风借润。
天应知我怜孤韵。
莫惊岁岁有双葩，仪真自古风流郡。
湘江停瑟。
洛川回雪。
是耶非、相逢飘瞥。
云鬓风裳，照心事、娟娟出月。
翦烟花、带萝同结。
留环盟切。
贻珠情彻。
解携时、玉声愁绝。
罗袜尘生，早波面、春痕欲灭。
送人行、水声凄咽。
一是金丹总数，河图象出真机。
谁知罔象尽玄微。
大道从兹孕起。
斗柄璇玑正位，阴中却抱阳辉。
昆仑子母著绯衣。
此是乾坤真理。
偃月炉中金鼎，三台两曜形神。
尊卑简易汞中真。
握固休推心肾。
白虎长存坎户，青龙却与南邻。
阴魂阳魄似窗尘。
大意不离玄牝。
天上三清真境，三皇五帝规模。
瞿昙老氏仲尼徒。
经史深藏妙素。
间有真人出世，来明赤子玄珠。
蟾光终日耀昏衢。
满目黄芽显露。
内有五行相制，包含一粒红铅。
相生相杀自天然。
此药殊无贵贱。
会向我家园里，栽培一亩天田。
中男小女共相连。
种得黄芽满院。
凿破玄元三五，拨开造化圭璋。
希夷妙旨在中央。
咫尺无名罔象。
片饷工夫便得，教君地久天长。
蓬莱仙岛是吾乡。
怎不留心信向。
竹破须还竹补，人衰须假铅全。
思量只是眼睛前。
自是时人不见。
日月相交离坎，龙蛇产在先天。
长生妙药在家园。
一饷工夫便现。
此道至灵至圣，无令泄漏轻为。
全凭德行两相宜。
言语须防避忌。
要藉五行生旺，须明阳盛阴衰。
三人同志谨防危。
进火工夫仔细。
炼就光明莹玉，回来却入黄泉。
升腾须假至三年。
携养殷勤眷恋。
九九才终变化，神功岂假言宣。
分明顷刻做神仙。
永驾鸾车凤辇。
一炁初回遇朔，鼎中神水温温。
刚柔相会气均匀。
妙在无过浑沌。
八卦循回循绕，推排九窍追奔。
东西沉静合朝昏。
莫与常人议论。
尚志服事跛神仙。
辛勤了、万千般。
一朝身死入黄泉。
至诚地、哭皇天。
旁人苦苦叩玄言。
不免得、告诸贤。
禁法蝎儿不曾传。
吃畜生、四十年。
弱骨轻肌不耐春。
一枝江路玉梅新。
巡檐索笑为何人。
素影徘徊波上月，醉香摇荡竹间云。
酒醒人散梦仙村。
满目江山忆旧游。
汀洲花草弄春柔。
长亭舣住木兰舟。
好梦易随流水去，芳心空逐晓云愁。
行人莫上望京楼。
一枝和露珍珠贯。
月下回来寻几遍。
今朝忽见数枝开，未有十分如待伴。
新妆不比涂妃面。
雪艳冰姿寒欲颤。
外边多少扫春人，春信莫教容易断。
梅边晓景清无比。
林下诗人呵冻指。
玉龙留住麝脐烟，银漏滴残龙脑水。
晨光渐渐收寒气。
昨夜遗箸犹在地。
好生折赠镜中人，只恐绿窗慵未起。
清姿自是生寒瘦。
更在春前并腊后。
谁教六出巧遮藏，争似一番先透漏。
谢娘莫把翻衣袖。
无限琼英飘玉甃。
开时朵朵见天真，可奈碧溪和粉溜。
寒梢雨里愁无那。
林下开时宜数过。
夕阳恰似过清溪，一树横斜疏影卧。
朱唇莫比桃花破。
鬓袅黄金花欲堕。
剩看春雪满空来，触处是花寻那个。
寻梅莫背东风路。
路在花前知去处。
真香破鼻蓦然闻，试问幽丛知几步。
多情更被无寒助。
万物枯时神物护。
一枝和雪倚栏干，昨夜初开春信度。
暗香浮动黄昏后。
更是月明如白昼。
看来都坐玉壶冰，折赠徐妃丹桂手。
赏酬风景无过酒。
对影成三谁左右。
劝君携取董妖娆，拱得醉翁香满袖。
花时人道多风雨。
梅蕊都来无几许。
何须飘洒湿芳心，粉面琳琅如泪注。
家童莫扫花阴土。
留浥琼林枝上露。
若教燕子早衔泥，径里馀香应满户。
眼前欲尽情何限。
风外南枝无一半。
东君何事莫教开，及至如今都不管。
高楼三弄休吹趱。
一片惊人肠欲断。
杏花开后莫嫌衰，如豆青时君细看。
前村雪里虽然早。
争似横斜开处好。
直饶隔水是江南，也恐一枝春未到。
延宾莫恨花阴小。
见说芳林今古抱。
集花潇洒洞天深，永夜玉山应自倒。
少陵长被花为恼。
况是梅花非草草。
临歧争奈不吟诗，此度诗人宜可老。
诗成莫惜尊罍倒。
不醉花前花解笑。
醒时分付两三枝，酒后忆君清梦到。
绛唇初点粉红新。
凤镜临妆已逼真。
苒苒钗头香趁人。
惜芳晨。
玉骨冰姿别是春。
宝钏缃裙上玉梯。
云重应恨翠楼低。
愁同芳草两萋萋。
归梦悠飏见未真。
绣衾恰有暗香薰。
五更分得楚台春。
天然潇洒，尽人间、无物堪齐标格。
只与姮娥为伴侣，方显一家颜色。
好是多情，一年一度，首作东君客。
竹篱茅舍，典刑别是清白。
惆怅玉杵无凭，蓝桥人去，空锁神仙宅。
今日天涯凭马上，忽见轻盈冰魄。
恰似当年，温柔乡里，晓看新妆额。
临风三嗅，挽条不忍空摘。
十二封章，三千里路。
当年走遍东西府。
时人莫讶出都忙，官家送我归乡去。
三诏出山，一言悟主。
古人料得皆虚语。
太平朝野总多欢，江湖幸有宽闲处。
乞得梦中身，归栖云水。
始觉精神自家底。
峭帆轻棹，时与白鸥游戏。
畏途都不管，风波起。
光景如梭，人生浮脆。
百岁何妨尽沉醉。
卧龙多事，谩说三分奇计。
算来争似我，长昏睡。
几日北风江海立。
千车万马鏖声急。
短棹峭寒欺酒力。
飞雨息。
琼花细细穿窗隙。
我本绿蓑青箬笠。
浮家泛宅烟波逸。
渚鹭沙鸥多旧识。
行未得。
高歌与尔相寻觅。
征鞍带月，浓露沾襟袖。
马上轻衫峭寒透。
望翠峰深浅，忆着眉儿，腰肢袅，忍看风前细柳。
别时频嘱付，早寄书来，能趁清明到家否。
这言语，便梦里、也在心头，重相见、不知伊瘦我瘦。
纵百卉千花已离披，也趁得、酴醿牡丹时候。
帐云暮卷，漏声不到小帘栊。
银汉夜洗晴空。
皓月堂轩高挂，秋入广寒宫。
正金波不动，桂影玲珑。
佳人未逢。
怅此夕、与谁同。
对酒当歌，追念霜满愁红。
南楼何处，愁人在、横笛一声中。
凝望眼、立尽西风。
叶暗乳鸦啼，风定老红犹落。
蝴蝶不随春去，入薰风池阁。
休歌金缕劝金卮，酒病煞如昨。
帘卷日长人静，任杨花飘泊。
小池芳草绿初匀。
柳寒眉尚颦。
东风吹雨细于尘。
一庭花脸皴。
莺共蝶，怨还嗔。
眼前无好春。
这般天气煞愁人。
人愁旋旋新。
小桃落尽残红。
夜来风。
又是一番春事、不从容。
翠屏掩。
芳信断。
转愁浓。
可惜日长闲暇、小帘栊。
陇头泉，未到陇下轻分。
一声声、凄凉呜咽，岂堪侧耳重闻。
细思量、那时携手，画楼高、帘幕黄昏。
月不长圆，云多轻散，天应偏妒有情人。
自别后、小窗幽院，无处不消魂。
罗衣上，残妆未减，犹带啼痕。
自一从、瓶沉簪折，杳知欲见无因。
也浑疑、事如春梦，又只愁、人是朝云。
破镜分来，朱弦断后，不堪独自对芳樽。
试与问，多才谁更，匹配得文君。
须知道，东阳瘦损，不为伤春。
阶下宝鞍罗帕，门前绛蜡纱笼。
留连佳客怅匆匆。
赖有新团小凤。
琼碎黄金碾里，乳浮紫玉瓯中。
归来袭袭袖生风。
齿颊馀甘入梦。
细草沿阶软。
迟日薄，蕙风轻蔼微暖。
春工靳惜，桃红尚小，柳芽犹短。
罗帏绣幕高卷。
又早是、歌慵笑懒。
凭画楼，那更天远，山远，水远，人远。
堪欢。
传粉疏狂，窃香俊雅，无计拘管。
青丝绊马，红巾寄泪，甚处迷恋。
无言泪珠零乱。
翠袖滴、重重渍遍。
故要知、别后思量。
归时觑见。
霭霭春空，画楼森耸凌云渚。
紫薇登览最关情，绝妙夸能赋。
惆怅相思迟暮。
记当日、朱阑共语。
塞鸿难问，岸柳何穷，别愁纷絮。
催促年光，旧来流水知何处。
断肠何必更残阳，极目伤平楚。
晚霁波声带雨。
悄无人、舟横野渡。
数峰江上，芳草天涯，参差烟树。
落日水镕金，天淡暮烟凝碧。
楼上谁家红袖，靠阑干无力。
鸳鸯相对浴红衣，短棹弄长笛。
惊起一双飞去，听波声拍拍。
一枝绛蜡香梅软。
宜春小胜玲珑剪。
拂晓上瑶钗。
春从鬓底来。
菱花频自照。
粉面惊春早。
淡拂晓山眉。
为谁今日宜。
多少胭脂，匀成点就。
千枝乱、攒红堆绣。
花无长好，更光阴去骤。
对景忆良朋，故应招手。
曾说年时，花间把酒。
任淋浪、春衫湿透。
文园今病，问远能来否。
却道有酴醿、牡丹时候。
舣兰舟。
十分端是载离愁。
练波送远，屏山遮断，此去难留。
相从争奈，心期久要，屡更霜秋。
叹人生、杳似萍浮。
又翻成轻别，都将深恨，付与东流。
想斜阳影里，寒烟明处，双桨去悠悠。
爱渚梅、幽香动，须采掇、倩纤柔。
艳歌粲发，谁传馀韵，来说仙游。
念故人、留此遐洲。
但春风老后，秋月圆时，独倚西楼。
南北利名人，常恨家居少。
每到春时听子规，无不伤怀抱。
好去向长安，细与公卿道。
待得功成名遂时，不似归来早。
匆匆一望关河。
听离歌。
艇子急催双桨、下清波。
淋浪醉。
阑干泪。
奈情何。
明日画桥西畔、暮云多。
试问愁来何处。
门外山无重数。
芳草不知人。
翠连云。
欲看不忍重看。
心事只堪肠断。
肠断宿孤村。
雨昏昏。
春欲来时，长是与、江梅花约。
又还向、竹林疏处，一枝开却。
对酒渐惊身老大，看花应念人离索。
但十分、沉醉祝东君，长如昨。
芳草渡，孤舟泊。
山敛黛，天垂幕。
黯销魂、无奈暮云残角。
便好折来和雪戴，莫教酒醒随风落。
待殷勤、留此记相思，谁堪托。
别样清芬扑鼻来。
秋香过后却追回。
博山轻雾锁崔嵬。
珍重芗林三昧手，不教一日不花开。
暗中错认是江梅。
五柳门前三径斜。
东篱九日富贵花。
岂惟此菊有佳色，上有南山日夕佳。
佳友。
金英辏。
陶令篱边常宿留。
秋风一夜摧枯朽。
独艳重阳时候。
剩收芳蕊浮卮酒。
荐酒先生眉寿。
清友。
君芳右。
万缟纷披兹独秀。
天寒月薄黄昏后。
缟袂亭亭招手。
故山千树连云岫。
借问如今安否。
净友。
如妆就。
折得清香来满手。
一溪湛湛无尘垢。
白羽轻摇晴昼。
远公保社今何有。
帐望东林骚首。
玉友。
平生旧。
相与忘形偏耐久。
醉乡径到无何有。
莫问区区升斗。
人生一笑难开口。
为报速宜相就。
花好。
被花恼。
庭下嫣然如巧笑。
曾教健步移根到。
各是一般奇妙。
赏心乐事知多少。
乱插繁华晴昊。
酒美。
直无比。
小瓮新醅浮玉蚁。
空传乌氏并程氏。
不数云安麹来。
十花更互来相对。
常伴先生沉醉。
潇洒江梅，向竹梢疏处，横两三枝。
东君也不爱惜，雪压霜欺。
无情燕子，怕春寒、轻失花期。
却是有，年年塞雁，归来曾见开时。
清浅小溪如练，问玉堂何似，茅舍疏篱。
伤心故人去后，冷落新诗。
微云淡月，对江天、分付他谁。
空自忆，清香未减，风流不在人知。
一团娇软，是将春揉做，撩乱随风到何处。
自长亭、人去后，烟草萋迷，归来了、装点离愁无数。
飘扬无个事，刚被萦牵，长是黄昏怕微雨。
记那回，深院静，帘幕低垂，花阴下、霎时留住。
又只恐、伊家太轻狂，蓦地和春，带将归去。
壮岁分符方面，惠风草偃，禾稼春融。
报政朝天，归去稳步龟宫。
望尧蓂、九重绛阙，颁汉诏、五色芝封。
湛恩浓。
锦衣槐里，重继三公。
雍容。
临歧祖帐，绮罗环列，冠盖云丛。
满城桃李，尽将芳意谢东风。
柳烟轻、万条离恨，花露重、千点啼红。
莫匆匆。
且陪珠履，同醉金钟。
谁劝东风腊里来。
不知天待雪，恼江梅。
东郊寒色尚俳徊。
双彩燕，飞傍鬓云堆。
玉冷晓妆台。
宜春金缕字，拂香腮。
红罗先绣踏青鞋。
春犹浅，花信更须催。
沉吟不语晴窗畔。
小字银钩题欲遍。
云情散乱未成篇，花骨欹斜终带软。
重重说尽情和怨。
珍重提携常在眼。
暂时得近玉纤纤，翻羡缕金红象管。
露花烟柳。
春思浓如酒。
几阵狂风新雨后。
满地落红铺绣。
风流何处疏狂。
厌厌恨结柔肠。
又是危阑独倚，一川烟草斜阳。
帝城三五。
灯光花市盈路。
天街游处。
此时方信，凤阙都民，奢毕豪富。
纱笼才过处。
喝道转身，一壁小来且住。
见许多、才子艳质，携手并肩低语。
东来西往谁家女。
买玉梅争戴，缓步香风度。
北观南顾。
见画烛影里，神仙无数。
引人魂似醉，不如趁早，步月归去。
这一双情眼，怎生禁得，许多胡觑。
双绿。
淡匀拂。
两脸春融光透玉。
起来却怕东风触。
本是一团香玉。
飞鸾台上看未足。
贮向阿娇金屋。
怨草迷南浦，愁花傍短亭。
有情歌酒莫催行。
看取无情花草、也关情。
旧日临岐曲，而今忍泪听。
淮山何在暮云凝。
待倩春风吹梦、过江城。
南山明。
北山明。
中有长亭号丈亭。
沙边供送迎。
东江清。
西江清。
海上潮来两岸平。
行人分棹行。
博山香暖衬江云。
舞飞琼。
拜双成。
雾鬓风鬟，不改旧时青。
滟滟金船罗袖劝，齐祝寿，比松椿。
照人冰雪自天真。
翠绡轻。
下蓬瀛。
却笑乘鸾，奔月望长生。
曾侍瑶池王母宴，犹认得，佩环声。
秋堂风露月初弦。
望灵源。
隐珠躔。
曾许东皇，游戏了尘缘。
四海声名收不得，麾玉节，下清关。
相逢只说好江山。
紫宸班。
待公还。
压帽黄花，喜映两眉间。
袖里春风医国手，应不惜，紫金丹。
篆缕销金鼎。
醉沉沉、庭阴转午，画堂人静。
芳草王孙知何处，惟有杨花糁径。
渐玉枕、腾腾春醒。
帘外残红春已透，镇无聊、殢酒厌厌病。
云鬓乱，未忺整。
江南旧事休重省。
遍天涯、寻消问息，断鸿难情。
月满西楼凭阑久，依旧归期未定。
又只恐、瓶沉金井。
嘶骑不来银烛暗，枉教人、立尽梧桐影。
谁伴我，对鸾镜。
岸柳依依拖金缕。
是我朝来别处。
惟有多情絮。
故来衣上留人住。
两眼啼红空弹与。
未见桃花又去。
一片征帆举。
断肠遥指苕溪路。
人间最苦，最苦是分离。
伊爱我，我怜伊。
青草岸头人独立，画船东去橹声迟。
楚天低，回望处，两依依。
后会也知俱有愿，未知何日是佳期。
心下事、乱如丝。
好天良夜还虚过，辜负我、两心知。
愿伊家，衷肠在，一双飞。
庭院黄昏人悄悄。
两情暗约谁知道。
咫尺蓬山难一到。
明月照。
潜身只得听言笑。
特地嗟吁传密耗。
芳衷要使郎心表。
此际归来愁不少。
萦怀抱。
卿卿销得人烦恼。
湘东最是得春先。
和气暖如绵。
清明过了，残花巷陌，犹见秋千。
对景感时情绪乱，这密意、翠羽空传。
风前月下，花时永画，洒泪何言。
旧燕初归，梨花满院，迤逦天气融和。
新晴巷陌，是处轻车骏马，禊饮笙歌。
旧赏人非，对佳时、一向乐少愁多。
远意沉沉，幽闺独自颦蛾。
正消黯、无言自感，凭高远意，空寄烟波。
从来美事，因甚天教，两处多磨。
开怀强笑，向新来、宽却衣罗。
似恁他、人怪憔悴，甘心总为伊呵。
日红疏翠密晴暄。
初夏困人天。
风流滋味，伤怀尽在，花下风前。
后约已知君定，这心绪、尽日悬悬。
鸳鸯两处，清宵最苦，月甚先圆。
顿首起情人。
即日恭维问好音。
接得彩笺词一首，堪惊。
题起词名恨转生。
展转意多情。
寄与音书不志诚。
不写伊川题尹字，无心。
料想伊家不要人。
西风昨夜穿帘幕。
闺院添消索。
最是梧桐零落。
迤逦秋光过却。
人情音信难托。
鱼雁成耽阁教奴独自守空房，泪珠与、灯花共落。
奴启情人勿见罪。
闲将小书作尹字。
情人不解其中意。
问伊间别几多时。
身边少个人儿。
金钩花绶系双月。
腰肢软低折。
揎皓腕，萦绣结。
轻盈宛转，妙若凤鸾飞越。
无别。
香檀急扣转清切。
翻纤手飘瞥。
催画鼓，追脆管，锵洋雅奏，尚与众音为节。
当时妙选舞袖，慧性雅资，名为殊绝。
满座倾心注目，不甚窥回雪。
纤怯。
逡巡一曲霓裳彻。
汗透鲛绡肌润，教人传香粉，媚容秀发。
宛降蕊珠宫阙。
相逢情便深，恨不相逢早。
识尽千千万万人，终不似、伊家好。
别你登长道。
转更添烦恼。
楼外朱楼独倚阑，满目围芳草。
相思似海深，旧事如天远。
泪滴千千万万行，更使人愁肠断。
要见无因见，了拼终难拼。
若是前生未有缘，待重结、来生愿。
相逢只怕有分离。
许多时。
暗为期。
常是眉来眼去、惹猜疑。
何似总休拈弄上，轻咳嗽、有人知。
终须买个小船儿。
任风吹。
尽东西。
假使天涯海角、也相随。
纵被江神收领了，离不得、我和伊。
正月月尽夕。
芭蕉船一只。
灯盏两只明辉辉，内里更有筵席。
奉劝郎君小娘子。
饱吃莫形迹。
每年只有今日日。
愿我做来称意。
奉劝郎君小娘子。
空去送穷鬼。
空去送穷鬼。
羞蛾浅浅。
秋水如刀剪。
窗下无人自针线。
不觉郎来身畔。
相将携手鸳帏。
匆匆不许多时。
耳畔告郎低语，共郎莫使人知。
小庭春院。
睡起花阴转。
往事旧欢离思远。
柳絮随风难管。
等闲屈指当时。
阑干几曲谁知。
为问春风桃李，而今子满芳枝。
有个人人情不久。
而今已落他人手。
见说近来伊也瘦。
好教受。
看谁似我能拦就。
莲脸能匀眉黛皱。
相思泪滴残妆透。
总是自家为事谬。
从今后。
这回断了心先有。
楼鼓数声人迹散。
马蹄不响街尘软。
门户深深扃小院。
帘不卷。
背灯尽烛红条短。
归路恍如春梦断。
千愁万恨知何限。
昨夜月华明似练。
花影畔。
算来惟有嫦娥见。
细柳营中有亚夫。
华宴簇名姝。
雅歌长许佐投壶。
无一日、不欢娱。
汉王拓境思名将，捧飞诏欲登途。
从前密约尽成虚。
空赢得、泪流珠。
事往人离，还似暮峡归云，陇上流泉。
奈向分罗带，已断么弦。
长记歌时酒畔，难忘月夕花前。
相携手处，琼楼珠户，触目依然。
从来惯共，锦衾屏枕，长效比翼文鸳。
谁念我，而今清夜，常是孤眠。
入户不如飞絮，傍怀争及炉烟。
这回休也，一生心性，为你萦牵。
屏山栏槛倚晴空。
山色有无中。
手种庭前桃李，别来几度春风。
文章宰相，挥毫万字，一饮千钟。
行乐不须年少，尊前看取仙翁。
千里长安名利客，轻离轻散寻常。
难禁三月好风光。
满阶芳草绿，一片杏花香。
记得年时临上马，看人眼泪汪汪。
如今不忍更思量。
恨无千日酒，空断九回肠。
团菊苞金，丛兰减翠，画成秋暮风烟。
使君归去，千里倍潸然。
两度朱幡雁水，全胜得、陶侃当年。
如何见，一时盛事，都在送行篇。
愁烦。
梳洗濑，寻思陪宴，把月湖边。
有多少、风流往事萦牵。
闻道霓旌羽驾，看看是、玉局神仙。
应相许，冲云破雾，一到洞中天。
泛宅浮家，何处好、苕溪清境。
占云山万叠，烟波千顷。
茶灶笔床浑不用，雪蓑月笛偏相称。
争不教、二纪赋归来，甘幽屏。
红尘事，谁能省。
青霞志，方高引。
任家风舴艋，生涯笭箸。
三尺鲈鱼真好脍，一瓢春酒宜闲饮。
问此时、怀抱向谁论，惟箕颍。
梦寒绡帐春风晓，檀枕半堆香髻。
辘轳初转，阑干鸣玉，咿哑惊起。
眠鸭凝烟，舞鸾翻镜，影开秋水。
解低鬟试整，牙床对立，香丝乱、云撒地。
纤手犀梳落处，腻无声、重盘鸦翠。
兰膏匀渍，冷光欲溜，鸾钗易坠。
年少偏娇，髻多无力，恼人风味。
理云裾下阶，含情不语，笑折花枝戏。
喜气拥朱门，光动绮罗香陌。
行到紫薇花下，悟身非凡客。
不须脂粉涴天真，嫌怕太红白。
留取黛眉浅处，画章台春色。
春风春雨花径眼。
石泉槐火春容晚。
流水自无情。
回波聚落英。
问春何处去。
春向天边住。
举酒欲销愁。
酒阑愁更愁。
楚树芊绵，江云芜漫。
晓风吹堕梅千片。
惊禽飞去响春空，平沙月落光零乱。
人意伤离，物华惊换。
武夷此去如天远。
临分为我少留连，柳条独在江南岸。
阳复寒根，气回枯杆。
前村昨夜梅初绽。
谁言造化没偏颇，半开何独南枝暖。
素艳幽轻，清香远散。
雪中岂恨和羹晚。
不知何处误东君，至今不使春拘管。
淡薄情怀。
浅缀胭脂。
独占江梅。
最好是、严凝苦寒天气，却是开时。
也不许、桃杏斗妍媸。
也不许、雪霜相欺。
又只恐、谁家一声羌笛，落尽南枝。
璧月初圆，彩云轻护，散雪叠冰凉馆。
张眉竞巧，赵瑟新成，整顿戏衫歌扇。
寿酒殷勤，娇语温柔，只愁杯浅。
正连山玉枕，回波瑶席，漏长更款。
良会久、细拥香肩，瑶庭闲步，共指渡河星点。
今朝此日，同祝卿卿，福寿禄星齐转。
但愿与君，歌舞常新，欢娱无算。
看河桥鹊架，重会双星嬿婉。
夹水松篁，一天风露，觉来身在扁舟。
桂花当午，雪卷素光流。
起傍蓬窗危坐，飘然竟、欲到瀛洲。
人世乐，那知此夜，空际列琼楼。
休休。
闲最好，十年归梦，两眼乡愁。
谩赢得、萧萧华发盈头。
往事不须追谏，从今去、拂袖何求。
一尊酒，持杯顾影，起舞自相酬。
满腹文章，满头霜雪，满面埃尘。
直至如今，别无收拾，只有清贫。
功名已是因循。
最懊恨、张巡李巡。
几个明年，几番好运，只是瞒人。
年时江上垂杨路。
信拄杖、穿云去。
碧涧步虚声里度。
疏林小寺，远山孤渚，独倚阑干处。
别来无几春还暮。
空记当时锦囊句。
南北东西知几许。
相思难寄，野航蓑笠，独钓巴江雨。
芳菲不是浑无据。
只是春收取。
都将酝造晚风光。
百尺瑶台、吹下半天香。
多愁多病疏慵意。
也被香扶起。
微吟小酌送花飞。
更拼小屏幽梦、到开时。
去年同醉黄花下。
采采香盈把。
今年仍复对黄花。
醉里不羞斑鬓、落乌纱。
劝君莫似阳关柳。
飞伴离亭酒。
愿君只似月常圆。
还使人人一月、一回看。
云覆衡茅霜雪后。
风吹江面青罗皱。
镜里功名愁里瘦。
闲袖手。
去年长至今年又。
梅逼玉肌春欲透。
小槽新压冰澌溜。
好把升沉分付酒。
光阴骤。
须臾又绿章台柳。
风幸多情开得好。
忍却吹教零落了。
弄花衣上有馀香，春已老。
枝头少。
况又酒醒鶗鴂晓。
一片初飞情已悄。
可更如今纷不扫。
年随流水去无踪，恨不了。
愁不了。
楼外远山眉样小。
绛唇作别十日春风，吹开一岁间桃李。
南柯惊起。
归踏春风尾。
世事无凭，偶尔成忧喜。
歌声里。
落花流水。
明日人千里。
杏花微露春犹浅。
春浅愁浓愁送远。
山拖馀翠断行踪，细雨疏烟迷望眼。
暮云浓处轻吹散。
往事时时心上见。
不禁慵瘦倚东风，燕子双双花片片。
江上新晴，闲撑小艇寻梅去。
自知梅处。
香满鱼家路。
路尽疏篱，一树开如许。
留人住。
留人不住。
黯淡黄昏雨。
眉黛低颦，一声春满流苏帐。
却从檀响。
渐到梅花上。
归卧孤舟，梅影舟前飏。
劳心想。
岸横千嶂。
霜月铺寒浪。
小雨清尘淡烟晚。
官柳殢花待暖。
君愁入伤阙眼。
芳草绿、断云归雁。
酒重斟，须再劝。
今夕近、明朝乍远。
到时暗花飞乱。
千里断肠春不管。
艰难时世。
万事休夸会。
官宦误人多，道是也、终须不是。
功名事业，已是负初心，人老也，发白也，随分谋生计。
如今晓得，更莫争闲气。
高下与人和，且觅个、置锥之地。
江村僻处，作个老渔樵一壶酒，一声歌，一觉醺醺睡。
点酥点蜡。
凭君尽做风流骨。
汉家旧样宫妆额。
流落人间，真个没人识。
佳人误拨龙香觅。
一枝初向烟林得。
被花惹起愁难说。
恰恨西窗，酒醒乌啼月。
清晓方塘开一镜。
落絮飞花，肯向春风定。
点破翠奁人未醒。
馀寒犹倚芭蕉劲。
拟托行云医酒病。
帘卷闲愁，空占红香径。
青鸟呼君君莫听。
日边幽梦从来正。
间来溪上有云飞。
溪光接翠微。
江南三月落花时。
春波去棹迟。
寻竹路，破林扉。
苍台旧钓矶。
欲归回首未成归。
黄尘满素衣。
台上凭阑干。
犹怯春寒。
被谁偷了最高山。
将谓六丁移取去，不在人间。
却是晓寒间。
特地遮拦。
与天一样自漫漫。
喜得东风收卷尽，依旧追还。
幽芳独秀在山林。
不怕晓寒侵。
应笑钱塘苏小，语娇终带吴音。
乘槎归去，云涛万顷，谁是知心。
写向生绡屏上，萧然伴我寒衾。
缘华居处渺云深。
不受一尘侵。
细看宜州新句，平生才是知音。
凌波一去，平山梦断，谁是关心。
惟有青天碧海，知渠夜夜孤衾。
绣衣直指，问凌风一笑，翩然何许。
诏山层霄持汉节，千里秋风淮浦。
鉴远江山，竹西歌吹，曾被腥膻污。
须君椽笔，为渠一洗尘土。
休厌共倒金荷，翠眉重为唱，渭城朝雨。
看即扬鞭归骑稳，还指郁葱深处。
宝带兼金，华鞯新绣，直上云霄去。
回头莫忘，玉霄今夜风露。
无数春山展画屏。
无穷烟柳照溪明。
花枝缺处小舟横。
紫禁正须红药句，清江莫与白鸥盟。
主人元自是仙卿。
垂虹亭下扁舟住。
松江烟雨长桥暮。
白纻听吴歌。
佳人泪脸波。
劝倾金凿落。
莫作思家恶。
绿鸭与鲈鱼。
如何可寄书。
楼横北固，尽日厌厌雨。
欸乃数声歌，但渺漠、江山烟树。
寂寥风物，三五过元宵，寻柳眼，觅花英，春色知何处。
落梅呜咽，吹彻江城暮。
脉脉数飞鸿，杳归期、东风凝伫。
长安不见，烽起夕阳间，魂欲断，酒初醒，独下危梯去。
江上雪初消。
暖日晴烟弄柳条。
认得裙腰芳草路，魂消。
曾折梅花过断桥。
潘鬓为谁凋。
长恨金闺闭阿娇。
遥想晚妆呵手罢，天饶。
更傍珠唇暖玉箫。
楼雪初消，丽谯吹罢单于晚。
使君千炬起班春，歌吹香风暖。
十里珠帘尽卷。
正人在、蓬壶阆苑。
卖薪买酒，立马传觞，升平重见。
谁识龟头，去年曾侍传柑宴。
至今衣袖带天香，行处氤氲满。
已是春宵苦短。
且莫遣、欢游意懒。
细听归路，璧月光中，玉箫声远。
种得门阑五福全。
常珍初喜庆华筵。
王环醉拍春衫舞，今见康强九九年。
神爽朗，骨清坚。
壶天日月旧因缘。
从今把定春风笑，且作人间长寿仙。
珍重高人阎右丞。
胸中皇壑富丹青。
暂从天下分轺使，来向人间作寿星。
凉日挂，暑风轻。
一番秋思十分清。
细倾鹦鹉休辞劝，烂醉葡菊不用醒。
绿阴清书。
两茸茸、梅子黄时候。
华堂金兽。
香润炉烟透。
舞茵回轻袖。
歌凤翻新奏。
院静人稀，永日迟迟花漏。
一杯为寿。
笑捧处、自传纤手钗头。
况有瑞草，齐眉偕老，应难比较。
鸳鸾镇日于飞，惟愿一百二十岁，永同欢，如鱼似水。
翠烟笼日上花梢。
花外楼高。
海犀不动帘栊静，书长人懒莺娇。
宝篆浓薰沉水，清商低按擅槽。
画堂深处燕蟠桃。
亲见仙曹。
雾鬟不改朱颜好，年年长被春饶。
一品疏封它日，十分沉醉今朝。
望处水寒云绕，倚栏千里，澹荡晴晖。
梦燕门阑，和气喜动帘帏。
舞因重、花明彩凤，歌扇小、香暖金猊。
漏声迟。
洞天秋晓，风露霏霏。
嘉时。
谪仙高宴，华分玉蜡，艳列文姬。
玉树临风，自然老月中枝。
酒肠宽、胸容云梦，词源壮、笔勇助溪。
且追随。
伫看飞诏，稳步沙堤。
园林何有，修竹摇苍翠。
春到小桃蹊，看绿满、一池春水。
花开日暖，儿侄竞追随，挑野蔌，纲溪鱼，有酒多且旨。
去来聚散，无必亦无意。
说地或谈天，更休问、语言粗细。
谁强谁弱，谁是又谁非，过去事，未来事，一枕腾腾睡。
历代恢文偃武，四方晏粲无虞。
奸臣招致北匈奴。
边境年年侵侮。
一旦金汤失守，万邦不救銮舆。
我今父子在穹庐。
壮士忠臣何处。
宸传三百旧京华。
仁孝自名家。
一旦奸邪，倾天拆地，忍听琵琶。
如今在外多萧索，迤逦近胡沙。
家邦万里，伶仃父子，向晓霜花。
残蝉断雁，政西风萧索，夕阳流水。
落木无边幽眺处，云拥登山屐齿。
岁月如驰，古今同梦，惟有悲欢异。
绿尊空对，故人相望千里。
追念淮海当年，五云行殿，咫尺天颜喜。
清晓胪传仙仗里，衣染玉龙香细。
今日天涯，黄花零乱，满眼重阳泪。
艰难多病，二陵无奈秋思。
昨夜寒蛩不住鸣。
惊回千里梦，已三更。
起来独自绕阶行。
人悄悄，帘外月胧明。
白首为功名。
旧山松竹老，阻归程。
欲将心事付瑶琴。
知音少，弦断有谁听。
怒发冲冠，凭栏处、潇潇雨歇。
抬望眼、仰天长啸，壮怀激烈。
三十功名尘与土，八千里路云和月。
莫等闲、白了少年头，空悲切。
靖康耻，犹未雪。
臣子恨，何时灭。
驾长车踏破，贺兰山缺。
壮志饥餐胡虏肉，笑谈渴饮匈奴血。
待从头、收拾旧山河，朝天阙。
遥望中原，荒烟外，许多城郭。
想当年、花遮柳护，凤楼龙阁。
万岁山前珠翠绕，蓬壶殿里笙歌作。
到而今，钱骑满效几，风尘恶。
兵安在，膏锋锷。
民安在，填沟壑。
叹江山如故，千村寥落。
何日请缨提锐旅，一鞭直渡清河洛。
却归来、再续汉阳游，骑黄鹤。
落日旌旗，清霜剑戟，塞角声唤严更。
论兵慷慨，齿颊带风生。
坐拥貔貅十万，衔枚勇、云槊交横。
笑谈顷，匈奴授首，千里静材枪荆襄，人按堵，提壶劝酒，布谷催耕。
芝夫荛子，歌舞威名。
好是轻裘缓带，驱营阵、绝漠横行。
功谁纪，风神宛转，麟阁画丹青。
九月二十六，公相纪生辰。
橙黄橘绿时候、天气暖于春。
奎画有堂辉焕，中着台星一点，长伴寿星明。
衮衮有家庆，未羡古徐卿。
谢元枢，营绿野，避洪名。
六年裁判止衮切国事、曾费几精神。
歇了传岩霖雨，闲了孤舟野渡，旒冕合知心。
吾道苟尊尚，元不在蒲轮。
月光飞入林前屋。
风策策，度庭竹。
夜半江城击柝声，动寒梢栖宿。
等闲老去年华促。
只有江梅伴幽独。
梦绕夷门旧家山，恨惊回难绩。
看鸥翻波溅，苹末风轻，水轩消暑。
云叠奇峰，破桐阴亭午。
列岫连环，溜泉鸣玉，对幅巾芒履。
况有清时，风流故人，剧谈挥尘。
才冠一时，论高两汉，书扇豪踪，吐凤辞语。
书锦归来，庆长年老母。
且尽绿尊，莫怀归兴，听扇歌高举。
会见登庸，泥封诏下，促朝天去。
栏干六曲天围碧。
松风亭下梅初白。
腊尽见春回。
寒梢花又开。
曲琼闲不卷。
沈燎看星转。
凝伫小徘徊。
云间征雁来。
雨晴云敛，烟花澹荡，遥山凝碧。
驱车问征路，赏春风南陌。
正雨后、梨花幽艳白。
悔匆匆、过了寒食。
归家渐春暮，探酴醿消息。
秋寂寞。
秋风夜雨伤离索。
伤离索。
老怀无奈，泪珠零落。
故人一去无期约。
尺书忽寄西飞鹤。
西飞鹤。
故人何在，水村山郭。
晚霞红。
看山迷暮霭，烟暗孤松。
动翩翩风袂，轻若惊鸿。
心似鉴，鬓如云，弄清影，月明中。
谩悲凉，岁冉冉，蕣华潜改衰容。
前事销凝久，十年光景匆匆。
念云轩一梦，回首春空。
彩凤远，玉箫寒，夜悄悄，恨无穷。
叹黄尘久埋玉，断肠挥泪东风。
翠柏红蕉影乱。
月上朱栏一半。
风自碧空来，吹落歌珠一串。
不见。
不见。
人被绣帘遮断。
悠悠飏飏。
做尽轻模样。
半夜萧萧窗外响。
多在梅边竹上。
朱楼向晓帘开。
六花片片飞来。
无奈熏炉烟雾，腾腾扶上金钗。
在世为仙须有分，不须素食持齐。
寸丝不着挂形骸。
蓑衣为伴侣，箬笠作家怀。
行满三千上界，奉敕宣至金台。
传言问汝有何哉。
人生长富贵，阴骘种将来。
东风捏就腰儿细。
系滴粉裙儿不起。
从来只惯掌中看，怎忍在、烛花影里。
酒红应是铅华褪。
暗蹙损、眉峰双翠。
夜深点緉绣鞋儿，靠那个、屏风立地。
绍兴元年七月十日，余至会稽，因览黄庭坚所书张志和渔父词十五首，戏同其韵，赐辛永宗。
一湖春水夜来生。
几叠春山远更横。
烟艇小，钓丝轻。
赢得闲中万古名。
薄晚烟林澹翠微。
江边秋月已明晖。
纵远舵，适天机。
水底间云片段飞。
云洒清江江上船。
一钱何得买江天。
催短棹，去长川。
鱼蟹来倾酒舍烟。
青草开时已过船。
锦鳞跃处浪痕圆。
竹叶酒，柳花毡。
有意沙鸥伴我眠。
扁舟小缆荻花风。
四合青山暮霭中。
明细火，倚孤松。
但愿尊中酒不空。
侬家活计岂能明。
万顷波心月影清。
倾绿酒，糁藜羹。
保任衣中一物灵。
骇浪吞舟脱巨鳞。
结绳为纲也难任。
纶乍放，饵初沉。
浅钓纤鳞味更深。
鱼信还催花信开。
花风得得为谁来。
舒柳眼，落梅腮。
浪暖桃花夜转雷。
暮暮朝朝冬复春。
高车驷马趁朝身。
金拄屋，粟盈囷。
那知江汉独醒人。
远水无涯山有邻。
相看岁晚更情亲。
笛里月，酒中身。
举头无我一般人。
谁云渔父是愚翁。
一叶浮家万虑空。
轻破浪，细迎风。
睡起蓬窗日正中。
水涵微雨湛虚明。
小笠轻蓑未要晴。
明鉴里，縠纹生。
白鹭飞来空外声。
无数菰蒲问藕花。
棹歌轻举酌流霞。
随家好，转山斜。
也有孤村三两家。
春入渭阳花气多。
春归时节自清和。
冲晓雾，弄沧波。
载与俱归又若何。
清湾幽岛任盘纡。
一舸横斜得自如。
惟有此，更无居。
从教红袖泣前鱼。
晴风吹暖枝头雪。
露华香沁庭中月。
屏上小江南。
雨昏天际帆。
翠钗香雾湿。
侧鬓云松立。
灯背欲眠时。
晓莺还又啼。
缥缈神京开洞府。
遇广寒宫女。
问我双鬟梁溪舞。
还记得、当时否。
碧玉词章教仙侣。
为按歌宫羽。
皓月满窗人何处。
声永断、瑶台路。
吾乡陆永仲，博学高才。
自其少时，有声场屋，今栖自鹿洞下，绝荤酒，屏世事，自放尘埃之外。
行将六十，而有婴儿之色，非得道者能如是乎。
凤舞龙蟠处，玉室与金堂。
平生想望真镜，依约在何方。
谁信许君丹灶，便与吴君遗剑，只在洞天傍。
若要安心地，便是远名场。
几年来，开林麓，建山房。
安眠饱馆清坐、无事可思量。
洗尽人间忧患，看尽仙家风月，和气满清扬。
一笑尘埃外，云水远相忘。
小院烟凉雨细。
正好恹恹春睡。
蓦被金枝，连推绣枕，报道皇都书至。
良人得意。
集英殿、首攀仙桂。
斗帐重襟惊起。
斜倚屏山偷喜。
宝髻慵梳，香笺折破，果见中、高高名第。
秦楼十二。
知他向、谁家沉醉。
不忍更回头，别泪多于雨。
肺腑相看四十秋，奚止朝朝暮暮。
何事值花时，又是匆匆去。
过了阳关更向西，总是思兄处。
冰肤玉面孤山裔。
肯到人间世。
天然不与百花同。
却恨无情轻付、与东风。
丽谯三弄江梅晓。
立马溪桥小。
只应明月最相思。
曾见幽香一点、未开时。
一叶鉴中来，两岸青山起。
送我红蕖万柄香，疑在蓬壶里。
天地莹无尘，巾袂凉如水。
白浪无声月自高，不是人间世。
一雨洗空阁，象纬迫人清。
披襟台上，坐看北斗正旋衡。
知是南宫列宿，初出极星未远，龙角正分明。
河汉馀千里，风露已三更。
坐未久，书帙散，酒壶倾。
凉生殿阁、冷然邀我御风行。
拟欲乘槎一问，但得天孙领略，安用访君平。
莫笑儒生事，造化掌中生。
不见昭阳宫内柳，黄金齐捻轻柔。
东君昨夜到皇州。
玉阶金井，无处不风流。
怅望翠华春欲暮，六宫都锁春愁。
暖风吹动绣帘钩。
飞花委地，时转玉香球。
不见随河堤上柳，绿阴流水依依。
龙舟东下疾于飞。
千条万叶，浓翠染旌旗。
记得当年春去也，锦帆不见西归。
故抛轻絮点人衣。
如将亡国恨，说与路人知。
不见陶家门外柳，柴扉一径遥通。
闭门终日掩清风。
感君高节，绿荫向人浓。
篱落萧疏鸡犬静，日长飞絮濛濛。
先生一醉万缘空。
经时高卧，不到翠阴中。
不见都门亭畔柳，春来绿尽长条。
柳边行色马萧萧。
一枝折赠，相见又何朝。
酒尽曲终人去也，风前亦自无聊。
祗应于我恨偏饶。
东君特地，付与沈郎腰。
不见灞陵原上柳，往来过尽蹄轮。
朝离南楚暮西秦，不成名利，赢得鬓毛新。
莫怪枝条憔悴损，一生唯苦征尘。
两三烟树倚孤村。
夕阳影里，愁杀宦游人。
阿朗去日。
不道长为客。
底事桐庐无处觅。
却得广州消息。
江头一只兰船。
风雨湘妃庙前。
死恨无情江水，送郎一去三年。
深深院。
夜雨过，帘栊高卷。
正满槛、海棠开欲半。
仍朵朵、红深红浅。
遥认三千宫女面。
匀点点、胭脂未遍。
更微带、春醪宿醉，袅娜香肌娇艳。
日暖。
芳心暗吐，含羞轻颤。
笑繁杏夭桃争烂漫。
爱容易、出墙临岸。
子美当年游蜀苑。
又岂是、无心眷恋。
都只为、天然体态，难把诗工裁翦。
野态芳姿，枝头占得春长久。
怕钩衣袖。
不放攀花手。
试问东山，花似当时否。
还依旧。
谪仙去后。
风月今谁有。
庭院深深，异香一片来天上。
傲春迟放。
百卉皆推让。
忆昔西都，姚魏声名旺堪惆怅。
醉翁何往。
谁与花标榜。
近侍盈盈，向人自笑还无语。
牡丹飘雨。
开作群芳主。
柔美温香，剪染劳天女。
青春去。
花间歌舞。
学个狂韩愈。
芳友依依，结根遥向深林外。
国香风递。
始见殊萧艾。
雅操幽姿，不怕无人采，堪纫佩。
灵均千载。
九畹遗芳在。
仙友苍苍，西风吹散天香好。
暗飘龙脑。
金粟枝头小。
谁种丹霄，造化玄功妙。
真堪笑。
学仙疏谬。
有似西河老。
雪径深深，北枝贪睡南枝醒。
暗香疏影。
孤压群芳顶。
玉艳冰姿，妆点园林景。
凭阑咏。
月明溪静。
忆昔林和靖。
霜蕊鲜鲜，野人开径新栽植。
冷香佳色。
趁得重阳摘。
预约比邻，有酒须相觅。
东篱侧。
为花辞职。
古有陶彭泽。
羽盖垂垂，玉英乱簇春光满。
韵香清远。
暖日烘庭院。
露浥琼枝，脸透何郎晕。
凝余恨。
古人不见。
谁与花公论。
春色融融，东风吹散花千树。
雪香飘处。
寒食江村暮。
左掖看花，多少词人赋。
花无语。
一枝春雨。
惟有香山句。
秀色娟娟，最宜雨沐风梳际。
径幽香细。
草滴青襟袂。
一日才无，便觉生尘态。
轩窗外。
数竿相对。
不减王猷爱。
丝蕊垂垂，嫣然一笑新妆就。
锦亭前后。
燕子来时候。
谁恨无香，试把花枝嗅。
风微透。
细熏锦袖。
不止嘉州有。
十里西湖，淡妆浓抹如西子。
藕花簪水。
清净香无比。
记得曾游，短棹红云里。
聊相拟。
一盆池水。
十里西湖似。
畏日炎炎，梵香一炷薰亭院。
鼻根充满。
好利心殊浅。
贝叶书名，名义谁能辨。
西风远。
胜鬟不见。
喜见琼花面。
南国名花，向人无语长含笑。
缘香囊小。
不肯全开了。
花笑何人，鹤相诗词好。
须知道。
一经品藻。
又压前诗倒。
蜡换梅姿，天然香韵初非俗。
蝶驰蜂逐。
蜜在花梢熟。
岩壑深藏，几载甘幽独。
因坡谷。
一标题目。
高价掀兰菊。
清夜沉沉，携来深院柔枝小。
俪兰开巧。
雪里乘风袅。
温室寒祛，旖旎仙姿早。
看成好。
花仙欢笑。
不管年华老。
落木萧萧，琉璃叶下琼葩吐。
素香柔树。
雅称幽人趣。
无意争先，梅蕊休相妒。
含春雨。
结愁千绪。
似忆江南主。
阑槛阴沉，紫云呈端馀寒凛。
卷帘欹枕。
香逼幽人寝。
入梦何年，庐阜闻名稔。
风流甚。
阿谁题品。
唤作熏龙锦。
雨洗红尘，云迷翠麓，小车难去。
凄凉感慨，未有今年春暮。
想曲江水边丽人，影沉香歇谁为主。
但兔葵燕麦，风前摇荡，径花成土。
空被多情苦。
庆会难逢，少年几许。
纷纷沸鼎，负了青阳百五。
待何时、重享太平，典衣贳洒相尔汝。
算兰亭、有此欢娱，又却悲今古。
樱桃抄乳酪。
正雨厌肥梅，风忺吹箨。
咸瞻格天阁。
见十眉环侍，争鸣弦索。
茶瓯试沦。
更良夜、沉沉细酌。
问间生、此日为谁，曾向玉皇、案前持橐。
龟鹤。
从他祝寿，未比当年，阴功堪托。
天应不错。
教公议，细评泊。
自和戎以来，谋国多少，萧曹卫霍。
奈胡儿自若，惟守绍兴旧约。
飞阁下临无地，层峦上出重霄。
重阳未到客登高。
信是今年秋早。
随意烟霞笑傲，多情猿鹤招邀。
山翁笑我太丰标。
竹杖棕鞋桐帽。
翠葆摇新竹。
正榴花、枝头叶底，斗红争绿。
谁在纱窗停针线，闲理竹西旧曲。
又还是、兰汤新浴。
手弄合欢双彩索，笑偎人、福寿低相祝。
金凤亸，艾花矗。
龙舟噀水飞相逐。
记当年、怀沙旧恨，至今遗俗。
雨过平芜浮天阔，画鹢凌波尽簇。
沸十里、笙歌声续。
好是蟾钩随归棹，任欢呼、船重成颓玉。
犹未忍，罩银烛。
露叶烟条。
天与多娇。
算风流、张绪难消。
恼人春思，政自无聊。
赖敛愁眉，酣醉眼，减围腰。
风絮相邀。
蝶弄莺嘲。
最关情、是短长桥。
解骖分袂，催上兰桡。
更绿波平，红日坠，碧云遥。
谁似花翁，长年湖海，蹇驴弊裘。
想红尘醉帽，青楼歌扇，挥金谈笑，惜玉风流。
吴下阿蒙，江南老贺，肯为良田二顷谋。
人间世，算到头一梦，蝼蚁王侯。
悠悠。
吾道何求。
况白首相逢说旧游。
记疏风淡月，寒灯古寺，平章诗境，分付糟丘。
聚散抟沙，炎凉转烛，归去来兮万事休。
无可有，问从前那个，骑鹤扬州。
爽气西来，玉削群峰，千杉万松。
望疏林清旷，晴烟紫翠，雪边回棹，柳外闻钟。
夜月琼田，夕阳金界，倒影楼台表里空。
桥阴曲，是旧来忠定，手种芙蓉。
仙翁。
心事谁同。
付鱼鸟相望一笑中。
向月梅香底，招邀和靖，云山高处，问讯梁公。
物象搜奇，风流怀古，消得文章万丈虹。
沉吟久，想依春树，人在江东。
鸠雨催晴，遍园林、一番绿娇红媚。
柳外金衣，花底香须，消得艳阳天气。
障泥步锦寻芳路，称来往、纵横珠翠。
笑携手，旗亭问酒，更酬春思。
还记东山乐事。
向歌雪香中，伴春沉醉。
粉袖殢人，彩笔题诗，陶写老来风味。
夜深银烛明如昼，待归去、看承花睡。
梦云散，屏山半熏沈水。
日软风柔，望暖江连岛，晴绿平川。
寻芳拾蕊，胜伴陌上鲜妍。
玉骢归路，记青门、曾堕吟鞭。
人去后，庭花弄影，一帘香月娟娟。
追念旧游何在，叹佳期虚度，锦瑟华年。
博山夜来烬冷，谁换沉烟。
屏帏半掩，奈梦云、不到愁边。
春易老，相思无据，闲情分付鱼笺。
三山腊雪才消，夜来谁转回寅斗。
试灯帘幕，送寒幡胜，暗香携手。
少日欢娱，旧游零落，异乡歌酒。
到而今，生怕春来太早，空赢得、两眉皱。
春到兰湖少住，肯殷勤、访梅寻柳。
相思人远，带围宽减，粉痕消瘦。
双燕无凭，尺书难表，甚时回首。
想画栏，倚遍东风，闲负却、桃花咒。
老来惯与春相识，长记伤春如故。
去年今日，旧愁新恨，送将风絮。
粉泪羞红，黛眉颦翠，推愁不去。
任琐窗深闭，屏山半掩，还别有、愁来路。
回首画桥烟水，念故人、匆匆何处。
客情怀远，云迷北树，草连南浦。
离合悲欢，去留迟速，问春无语。
笑刘郎，不道无桃可种，苦留春住。
弄晴台馆收烟候，时有燕泥香坠。
宿酲未解，单衣初试，腾腾春思。
前度桃花，去年人面，重门深闭。
记彩鸾别后，青驄归去，长亭路、芳尘起。
十二屏山遍倚。
任苍苔、点红如缀。
黄昏人静，暖香吹月，一帘花碎。
芳意婆娑，绿阴风雨，画桥烟水。
笑多情司马，留春无计，湿青衫泪。
灯火烘春，楼台浸月，良宵一刻千金。
锦步承莲，彩云簇仗难寻，蓬壶影动星球转，映两行、宝珥瑶簪。
恣嬉游，玉漏声催，未歇芳心。
笙歌十里夸张地，记年时行乐，憔悴而今。
客里情怀，伴人闲笑闲吟。
小桃未静刘郎老，把相思、细写瑶琴。
怕归来，红紫欺风，三径成阴。
谁送凉蟾消夜暑。
河汉迢迢，牛女何曾渡。
乞得巧来无用处。
世间枉费闲针缕。
人在江南烟水路。
头白鸳鸯，不道分飞苦。
信远翻嗔乌鹊误。
眉山暗锁巫阳雨。
干鹊收声，湿萤度影，庭院深香。
步月移阴，梳云约翠，人在回廊。
醺醺宿酒残妆。
待付与、温柔醉乡。
却扇藏娇，牵衣索笑，今夜差凉。
瞥眼光阴。
章台旧路，杨柳春深。
尚忆风流，殢人倚玉，替客挥金。
高阳醉后分襟。
想妒雨、嗔云到今。
消息真时，笑啼难处，方表人心。
思君梦里说邯郸。
未成欢。
已炊残。
断送春归，风雨霎时间。
空有生前医国手，医不到，子孙寒。
欲登诗境吊方干。
倩谁看。
北邙山。
落落晨星，不见暮云还。
莫在人间寻食客，寻见后，匹如闲。
荡紫飘红芳信断，都无人间秾纤。
吟鞭倚醉问凉蟾。
香消金缕篆，压压宝妆奁。
梦峡朝云飞不到，一春离绪厌厌。
却疑归燕碍重帘。
心期花底误，眉恨柳边添。
帘幕收灯断续红。
歌台人散彩云空。
夜寒归路噤鱼龙。
宿醉未消花市月，芳心已逐柳塘风。
丁宁莺燕莫匆匆。
柳阴庭院。
帘约风前燕。
着雨荷花红半敛。
消得盈盈绿扇。
竹光野色生寒。
玉纤雪藕冰盘。
长记酒醒人静，暗香吹月栏干。
云淡天垂野。
望晴郊、疏烟半卷，断虹低跨。
老树连阴藏远景，十里湖光照夜。
看不尽、真山图画。
春满轩窗无着处，更银蟾、冷浸鸳鸯瓦。
人共境，转幽雅。
文章太守归来也。
似当年、和靖风流，小孤山下。
问讯佩兰餐菊友，曾约梅兄入社。
待付与、竹臞陶写。
尘外间寻行乐地，任傍人、歌舞喧台榭。
诗世界，有王谢。
送春曾到百花洲。
夕阳收。
暮云雷。
想伴花神，骑鹤上扬州。
回首湖山情味淡，重把酒，更登楼。
相思南浦古津头。
未拿舟。
已惊鸥。
柳外归鸦，点点是离愁。
空倚阳关三叠曲，歌不尽，水东流。
寒阴漠漠夜来霜。
阶庭风叶黄。
归鸦数点带斜阳。
谁家砧杵忙。
灯弄幌，月侵廊。
熏笼添宝香。
小屏低枕怯更长。
知云入醉乡。
金茎浥露未成霜。
西风只旧凉。
蕊仙何事换霞妆。
恼人秋思长。
香世界，锦文章。
花神不覆藏。
小山骚客政清狂。
同花入醉乡。
冷冷水向桥东去。
漠漠云归溪上住。
疏风淡月有来时，流水行云无觅处。
佳人独立相思苦。
薄袖欺寒脩竹暮。
白头空负雪边春，着意问春春不语。
看纤云双月，湛河汉，夜声收。
正玉尘生风，银床坠露，凉叶飕飕。
襟怀静吞八表，莫登山临水易惊秋。
闲想多情宋玉，旧来空替人愁。
温柔。
乡解老秋不。
丝竹间秦讴。
向橙橘香边，持螯把酒，聊伴清游。
骚人自应念远，与黄花、评泊晋风流。
明日莼鲈兴动，待寻江上归舟。
八十最风流，那谁不喜。
况是精神可人意。
太公当日，未必荣华如此。
儿孙列两行，莱衣戏。
好景良辰，满堂和气。
唱个新词管教美。
愿同彭祖，尚有八百来岁。
十分才一分，那里暨。
兰斛藏香，梅瓶浸玉。
炉烟半袅屏山曲。
谁烧银烛照黄昏，有人正倚萧萧竹。
白雪歌翻，红牙板促。
周郎自是难回目。
禁寒不饮告推人，春风吹聚眉尖绿。
和风乍扇，又还是去年，清明重到。
喜见燕子，巧说千般如人道。
墙头陌上青梅小。
是处有、闲花芳草。
偶然思想，前欢醉赏，牡丹时候。
当此三春媚景，好连宵恣乐，情怀歌酒。
纵有珠珍，难买红颜长年少。
从他乌兔茫茫走。
更莫待、花残莺老。
恁时欢笑，休把万金换了。
千古钓台下，老尽去来人。
倚空绝壁，朝暮秀色只如春。
高挂瀑泉千尺，洗到云根山骨，无处着风尘。
秋尽玉壶冷，别是一乾坤。
问当日，中兴将，汉功臣。
云台何在，寂寞谁复记丹青。
争似先生标致，长共清风明月，不减旧精神。
无限兴亡意，舒卷在丝纶。
三光五岳，孕乾坤英彩，非金非玉。
赫赫岩岩真相种，来驾横空仙鹄。
十万儿童，和丰堂下，齐指梅山祝。
黑头难老，岁寒苍桧修竹。
须信自有家传，中庸一卷，是长生真箓。
借问洛阳归去后，几度桃开桃熟。
十九年间，梦回天上，再见棠阴绿。
相将促观，已闻沙路新筑。
雨恨云愁，江南依旧称佳丽。
水村渔市。
一缕孤烟细。
天际征鸿，遥认行如缀。
平生事。
此时凝睇。
谁会凭阑意。
神仙神仙瑶池宴。
片片。
碧桃零落春风晚。
翠云开处，隐隐金舆挽。
玉麟背冷清风远。
春早。
柳丝无力，低拂青门道。
暖日笼啼鸟。
初坼桃花小。
遥望碧天净如扫。
曳一缕、轻烟缥缈。
堪惜流年谢芳草。
任玉壶倾倒。
春色将阑，莺声渐老。
红英落尽青梅小。
画堂人静雨濛濛，屏山半卷馀香袅。
密约沈沈，离情杳杳。
菱花尘满慵将照。
倚楼无语欲销魂，长空黯淡连芳草。
塞草烟光阔，渭水波声咽。
春朝雨霁轻尘歇。
征鞍发。
指青青杨柳，又是轻攀折。
动黯然，知有后会甚时节。
更尽一杯酒，歌一阕。
叹人生，最难欢聚易离别。
且莫辞沉醉，听取阳关彻。
念故人，千里自此共明月。
城上风光莺语乱。
城下烟波春拍岸。
绿杨芳草几时休，泪眼愁肠先已断。
情怀渐变成衰晚。
鸾鉴朱颜惊暗换。
昔年多病厌芳尊，今日芳尊惟恐浅。
锦箨参差朱栏曲。
露濯文犀和粉绿。
未容浓翠伴桃红，几许纤枝留凤宿。
嫩似春荑明似玉。
一寸芳心谁管束。
劝君速吃莫踌躇，看被南风吹作竹。
二社良辰，千家庭院。
翩翩又见新来燕。
凤凰巢稳许为邻，潇湘烟暝来何晚。
乱入红楼，低飞绿岸。
画梁时拂歌尘散。
为谁归去为谁来，主人恩重珠帘卷。
十二层楼春色早。
三殿笙歌，九陌风光好。
堤柳岸花连复道。
玉梯相对开蓬岛。
莺啼乔林鱼在藻。
太液微波，绿斗王孙草。
南阙万人瞻羽葆。
后天祝圣天难老。
朱阙玉城通阆苑。
月桂星榆，春色无深浅。
萧瑟篌笙仙客宴。
蟠桃花满蓬莱殿。
九色明霞裁羽扇。
云雾为车，鸾鹤骖凋辇。
路指瑶池归去晚。
壶中日月如天远。
吴山青。
越山青。
两岸青山相对迎。
争忍有离情。
君泪盈。
妾泪盈。
罗带同心结未成。
江边潮已平。
金谷年年，乱生春色谁为主。
馀花落处。
满地和烟雨。
又是离歌，一阕长亭暮。
王孙去。
萋萋无数。
南北东西路。
冰清霜洁。
昨夜梅花发。
甚处玉龙三弄，声摇动、枝头月。
梦绝。
金兽爇。
晓寒兰烬灭。
要卷珠帘清赏，且莫扫、阶前雪。
江南节物，水昏云淡，飞雪满前村。
千寻翠岭，一枝芳艳，迢递寄归人。
寿阳妆罢，冰姿玉态，的的写天真。
等闲风雨又纷纷。
更忍向、笛中闻。
朝廷数擢贤，旋占凌霄路。
自是郁陶人，险难无移处。
也知没药疗饥寒，食薄何相误。
大幅纸连粘，甘草归田赋。
相思意已深，白纸书难足。
字字苦参商，故要槟郎读。
分明记得约当归，远至樱桃熟。
何事菊花时，犹未回乡曲。
小院雨馀凉，石竹风生砌。
罢扇尽从容，半下纱厨睡。
起来闲坐北亭中，滴尽真珠泪。
为念婿辛勤，去折蟾宫桂。
浪荡去未来，踯躅花频换。
可惜石榴裙，兰麝香销半。
琵琶闲抱理相思，必拨朱弦断。
拟续断朱弦，待这冤家看。
霞散绮，月沈钩。
帘卷未央楼。
夜凉河汉截在流。
宫阙锁清秋。
瑶阶曙。
金盘露。
凤髓香和烟雾。
三千珠翠拥宸游。
水殿按凉州。
镇日无心扫黛眉。
临行愁见理征衣。
尊前只恐伤郎意，阁泪汪汪不敢垂。
停宝马，捧瑶卮。
相斟相劝忍分离。
不如饮待奴先醉，图得不知郎去时。
想人生，美景良辰堪惜。
问其间、赏心乐事，就中难是并得。
况东城、凤台沙苑，泛晴波、浅照金碧。
露洗华桐，烟霏丝柳，绿阴摇曳，荡春一色。
画堂迥、玉簪琼佩，高会尽词客。
清欢久、重然绛蜡，别就瑶席。
有翩若轻鸿体态，暮为行雨标格。
逞朱唇、缓歌妖丽，似听流莺乱花隔。
慢舞萦回，娇鬟低亸，腰肢纤细困无力。
忍分散、彩云归后，何处更寻觅。
休辞醉，明月好花，莫谩轻掷。
黄菊一业临砌。
颗颗露珠装缀。
独教冷落向秋天，恨东君不曾留意。
雕阑新雨霁。
绿藓上，乱铺金蕊。
此花开后更无花，愿爱惜、莫同桃李。
帝城五夜宴游歇。
残灯外、看残月。
都人犹在醉乡中，听更漏初彻。
行乐已成闲话说。
如春梦、觉时节。
大家同约探春行，问甚花先发。
一夜隋河风劲。
霜湿水天如镜。
古柳堤长，寒烟不起，波上月无流影。
那堪频听。
疏星外、离鸿相应。
须信道、情多是病。
酒未到、愁肠还醒。
数叠兰衾，馀香未减，甚时枕鸳重并。
教伊须更。
将盟誓、后约言定。
江上秋高霜早。
云静月华如扫。
候雁初飞，啼螀正苦，又是黄花衰草。
等闲临照。
潘郎鬓、星星易老。
那堪更、酒醒孤棹。
望千里、长安西笑。
臂上妆痕，胸前泪粉，暗惹离愁多少。
此情谁表。
除非是、重相见了。
湖水连天天连水，秋来分外澄清。
君山自是小蓬瀛。
气蒸云梦泽，波撼岳阳城。
帝子有灵能鼓瑟，凄然依旧伤情。
微闻兰芝动芳馨。
曲终人不见，江上数峰青。
无利无名，无荣无辱，无烦无恼。
夜灯前、独歌独酌，独吟独笑。
况值群山初雪满，又兼明月交光好。
便假饶百岁拟如何，从他老。
知富贵，谁能保。
知功业，何时了。
算簟瓢金玉，所争多少。
一瞬光阴何足道，但思行乐常不早。
待春来携酒殢东风，眠芳草。
一带江山如画。
风物向秋潇洒。
水浸碧天何处断，翠色冷光相射。
蓼岸荻花中，隐映竹篱茅舍。
天际客帆高挂。
门外酒旗低迓。
多少六朝兴废事，尽入渔樵闲话。
怅望倚危栏，红日无言西下。
烧残绛蜡泪成痕。
街鼓报黄昏。
碧云又阻来信，廊上月侵门。
愁永夜，拂香茵。
待谁温。
梦兰憔悴，掷果凄凉，两处销魂。
一分素景，千家新月，凉露楼台遍洗。
宝奁深夜结蛛丝，纴五孔、金针不寐。
芳草年年惹恨幽。
想前事悠悠。
伤春伤别几时休。
算从古、为风流。
春山总把，深匀翠黛，千叠在眉头。
不知供得几多愁。
更斜日、凭危楼。
春阴霁。
岸柳参差，袅袅金丝细。
画阁昼眠莺唤起。
烟光媚。
燕燕双高，引愁人如醉。
慵缓步，眉敛金铺倚。
嘉景易失，懊恼韶光改。
花空委。
忍厌厌地。
施朱粉，临鸾鉴，腻香销灭摧桃李。
独自个凝睇。
暮云暗、遥山翠。
天色无情，四远低垂淡如水。
离恨托、征鸿寄。
旋娇波、暗落相思泪。
妆如洗。
向高楼、日日春风里。
悔凭兰、芳草人千里。
秦亡草昧，刘项起吞并。
驱龙虎。
鞭寰宇。
斩长鲸。
扫欃枪。
血染彭门战。
视馀耳，皆鹰犬。
平祸乱。
归炎汉。
势奔倾。
兵散月明。
风急旌旗乱，刁斗三更。
命虞姬相对，泣听楚歌声。
玉帐魂惊。
泪盈盈。
恨花无主。
凝愁绪。
挥雪刃，掩泉局。
时不利。
骓不逝。
困阴陵。
叱追兵。
暗鸣摧天地，望归路，忍偷生。
功盖世。
成闲纪。
建遗灵。
江静水寒烟冷，波纹细、古木凋零。
遣行人到此，追念痛伤情。
胜负难凭。
落日塞垣路，风劲戛貂裘。
翩翩数骑闲猎，深入黑山头。
极目平沙千里，惟见雕弓白羽，铁面骇骅骝。
隐隐望青冢，特地起闲愁。
汉天子，方鼎盛，四百州。
玉颜皓齿，深锁三十六宫秋。
堂有经纶贤相，边有纵横谋将，不作翠蛾羞。
戎虏和乐也，圣主永无忧。
遥夜亭皋闲信步。
才过清明，渐觉伤春暮。
数点雨声风约住。
朦胧淡月云来去。
桃杏依稀香暗度。
谁在秋千，笑里轻轻语。
一寸相思千万绪。
人间没个安排处。
凄凉绣岭，宫殿倚山阿。
明皇帝。
曾游地。
锁烟萝。
郁嵯峨。
忆昔真妃子。
艳倾国，方姝丽。
朝复暮。
嫔嫱妒。
宠偏颇。
三尺玉泉新浴，莲羞吐、红浸秋波。
听花奴，敲羯鼓，酣奏鸣龟。
体不胜罗。
舞婆娑。
正霓裳曳。
惊烽燧。
千万骑。
拥雕戈。
情宛转。
魂空乱。
蹙双蛾。
奈兵何。
痛惜三春暮，委妖丽，马嵬坡。
平寇乱。
回宸辇。
忍重过。
香痉紫囊犹有，鸿都客、钿合应讹。
使行人到此，千古只伤歌。
事往愁多。
秦亡草昧，刘项起吞并。
鞭寰宇。
驱龙虎。
扫欃枪。
斩长鲸。
血染中原战。
视馀耳，皆鹰犬。
平祸乱。
归炎汉。
势奔倾。
兵散月明。
风急旌旗乱，刁斗三更。
共虞姬相对，泣听楚歌声。
玉帐魂惊。
泪盈盈。
念花无主。
凝愁苦。
挥雪刃，掩泉扃。
时不利。
骓不逝。
闲阴陵。
叱追兵。
鸣暗摧天地，望归路，忍偷生。
功盖世，何处见遗灵。
江静水寒烟冷，波纹细、古木凋零。
遣行人到此，追念益伤情。
胜负难凭。
贴鬓香云双绾绿。
柳弱花娇，一点春心足。
不肯玉箫闲度曲。
恼人特把青蛾蹙。
静夜溪桥霜薄屋。
独影行歌，惊起双鸾宿。
愁破酒阑闺梦熟。
月斜窗外风敲竹。
杏花好、子细君须辨。
比早梅深、夭桃浅。
把鲛绡、淡拂鲜红面。
蜡融紫萼重重现。
烟外悄，风中笑，香满院。
欲绽全开俱可羡。
粹美妖娆无处选。
除卿卿似寻常见。
倚天真、艳冶轻朱粉，分明洗出胭脂面。
追往事，绕芳榭，千千遍。
娟娟侵鬓妆痕浅。
双眸相媚鸾如翦。
一瞬百般宜。
无论笑与啼。
酒阑思翠被。
特故瞢腾地。
生怕促归轮。
微波先注入。
昨夜佳期初共。
鬓云低、翠翘金凤。
尊前和笑不成歌，意偷转、眼波微送。
草草不容成楚梦。
渐寒深、翠帘霜重。
相看送到断肠时，月西斜、画楼钟动。
银缸夜永影长孤。
香草续残炉。
倚屏脉脉无语，粉泪不成珠。
双粲枕，百娇壶。
忆当初。
君恩莫似，秋叶无情，欲向人疏。
少年不管。
流光如箭。
因循不觉韶光换。
至如今，始惜月满、花满、酒满。
扁舟欲解垂杨岸。
尚同欢宴。
日斜歌阕将分散。
倚兰桡，望水远、天远、人远。
雨过蒲萄新涨绿。
苍玉盘倾，堕碎珠千斛。
姬监拥前红簇簇。
温泉初试真妃浴。
驿使南来丹荔熟。
故翦轻绡，一色颁时服。
娇汗易唏凝醉玉。
清凉不用香绵扑。
东城渐觉风光好。
縠皱波纹迎客棹。
绿杨烟外晓寒轻，红杏枝头春意闹。
浮生长恨欢娱少。
肯爱千金轻一笑。
为君持酒劝斜阳，且向花间留晚照。
绣幕茫茫罗帐卷。
春睡腾腾，困人娇波慢。
隐隐枕痕留玉脸。
腻云斜溜钗头燕。
远梦无端欢又散。
泪落胭脂，界破蜂黄浅。
整了翠鬟匀了面。
芳心一寸情何限。
画毂凋鞍狭路逢。
一声肠断绣帘中。
身无彩凤双飞翼，心有灵犀一点通。
金作屋，玉为笼。
车如流水马游龙。
刘郎已恨蓬山远，更隔蓬山几万重。
睡起玉屏风，吹去乱红犹落。
天气骤生轻暖，衬沈香帷箔。
珠帘约住海棠风，愁拖两眉角。
昨夜一庭明月，冷秋千红索。
都城水绿嬉游处。
仙棹往来人笑语。
红随远浪泛桃花，雪散平堤飞柳絮。
东君欲共春归去。
一阵狂风和骤雨。
碧油红旆锦障泥，斜日画桥芳草路。
万顷太湖上，朝暮浸寒光。
吴王去后，台榭千古锁悲凉。
谁信蓬山仙子，天与经纶才器，等闲厌名僵。
敛翼下霄汉，雅意在沧浪。
晚秋里，烟寂静，雨微凉。
危亭好景，佳树修竹绕回塘。
不用移舟酌酒，自有青山绿水，掩映似潇湘。
莫问平生意，别有好思量。
露堤平，烟墅杳。
乱碧萋萋，雨后江天晓。
独有庚郎年最少。
窣地春袍，嫩色宜相照。
接长亭，迷远道。
堪怨王孙，不记归期早。
落尽梨花春又了。
满地残阳，翠色和烟老。
天然不比花含粉。
约月眉黄春色嫩。
小桥低映欲迷人，闲倚东风无奈困。
烟姿最与章台近。
冉冉千丝谁结恨。
狂莺来往恋芳阴，不道风流真能尽。
丞相有才裨造化，圣皇宽诏养疏顽。
赢取十年闲。
满斟绿醑留君住。
莫匆匆归去。
三分春色二分愁，更一分风雨。
花开花谢、都来几许。
且高歌休诉。
不知来岁牡丹时，再相逢何处。
江上野梅芳。
粉色盈盈照路傍。
闲折一枝和雪嗅，思量。
似个人人玉体香。
特地起愁肠。
此恨谁人与寄将。
山馆寂寥天欲暮，凄凉。
人转迢迢路转长。
把酒花前欲问天。
春来秋去苦茫然。
风雨满枝花满地。
何事。
却教纤草占流年。
试把钿筝重促柱。
无绪。
酒阑清泪滴朱弦。
赖有玉人相顾好。
轻笑。
却疑春色在婵娟。
江南柳，烟穗拂人轻。
愁黛空长描不似，舞腰虽瘦学难成。
天意与风情。
攀折处，离恨几时平。
已纵柔条萦客棹，更飞狂絮扑旗亭。
三月乱莺声。
江南酒，何处味偏浓。
醉卧春风深巷里，晓寻香旆小桥东。
竹叶满金钟。
檀板醉，人面粉生红。
青杏黄梅朱阁上，鲥鱼苦笋玉盘中。
酩酊任愁攻。
江南燕，轻飏绣帘风。
二月池塘新社过，六朝宫殿旧巢空。
颉颃恣西东。
王谢宅，曾入绮堂中。
烟径掠花飞远远，晓窗惊梦语匆匆。
偏占杏园红。
江南竹，清润绝纤埃。
深径欲留双凤宿，后庭偏映小桃开。
风月影徘徊。
寒玉瘦，霜霰信相催。
粉泪空流妆点在，羊车曾傍翠枝来。
龙笛莫轻裁。
江南草，如种复如描。
深映落花莺舌乱，绿迷南浦客魂销。
日日斗青袍。
风欲转，柔态不胜娇。
远翠天涯经夜雨，冷痕沙上带昏潮。
谁梦与兰苕。
江南雨，风送满长川。
碧瓦烟昏沈柳岸，红绡香润入梅天。
飘洒正潇然。
朝与暮，长在楚峰前。
寒夜愁欹金带枕，暮江深闭木兰船。
烟浪远相连。
江南水，江路转平沙。
雨霁高烟收素练，风晴细浪吐寒花。
迢递送星槎。
名利客，飘泊未还家。
西塞山前渔唱远，洞庭波上雁行斜。
征棹宿天涯。
江南岸，云树半晴阴。
帆去帆来天亦老，潮生潮落日还沉。
南北别离心。
兴废事，千古一沾襟。
山下孤烟渔市晓，柳边疏雨酒家深。
行客莫登临。
江南月，清夜满西楼。
云落开时冰吐鉴，浪花深处玉沈钩。
圆缺几时休。
星汉迥，风露入新秋。
丹桂不知摇落恨，素娥应信别离愁。
天上共悠悠。
江南雪，轻素剪云端。
琼树忽惊春意早，梅花偏觉晓香寒。
冷影褫清欢。
蟾玉迥，清夜好重看。
谢女联诗衾翠幕，子猷乘兴泛平澜。
空惜舞英残。
蜀江春色浓如雾。
拥双旌归去。
海棠也似别君难，一点点、啼红雨。
此去马蹄何处。
沙堤新路。
禁林赐宴赏花时，还忆著、西楼否。
潇汪太湖岸，淡伫洞庭山。
鱼龙隐处，烟雾深锁渺瀰间。
方念陶朱张翰，忽有扁舟急桨，撇浪载鲈还。
落日暴风雨，归路绕汀湾。
丈夫志，当景盛，耻疏闲。
壮年何事憔悴，华发改朱颜。
拟借寒潭垂钓，又恐鸥鸟相猜，不肯傍青纶。
刺棹穿芦荻，无语看波澜。
风暖莺娇，露浓花重，天气和煦。
院落烟收，垂杨舞困，无奈堆金缕。
谁家巧纵，青楼弦管，惹起梦云情绪。
忆当时、纹衾粲枕，未尝暂孤鸳侣。
芳菲易老，故人难聚。
到此翻成轻误。
阆苑仙遥，蛮笺纵写、何计传深诉。
青山绿水，古今长在，惟有旧欢何处。
仙姿本寓。
十二峰前住。
千里行云行雨。
偶因鹤驭过巫阳。
邂逅他、楚襄王。
无端宋玉夸才赋。
诬诞人心素。
至今狂客到阳台。
也有痴心，望妾入、梦中来。
病起恹恹、画堂花谢添憔悴。
乱红飘砌。
滴尽胭脂泪。
惆怅前春，谁向花前醉。
愁无际。
武陵回睇。
人远波空翠。
安阳好，形势魏西州。
曼衍山川环故国，升平歌吹沸高楼。
和气镇飞浮。
笼画陌，乔木几春秋。
花外轩窗排远岫，竹间门巷带长流。
风物更清幽。
安阳好，戟户使君宫。
白昼锦衣清宴处，铁楹丹榭画图中。
壁记旧三公。
棠讼悄，池馆北园通。
夏夜泉声来枕簟，春来花气透帘栊。
行乐兴何穷。
维扬好，灵宇有琼花。
千点真珠擎素蕊，一环明玉破香葩。
芳艳信难加。
如雪貌，绰约最堪夸。
疑是八仙乘皓月，羽衣摇曳上云车。
来会列仙家。
霜林凋晚，危楼迥，登临无限秋思。
望中闲想，洞庭波面，乱红初坠。
更萧索、风吹渭水。
长安飞舞千门里。
变景摧芳榭，唯有兰衰暮业，菊残馀蕊。
回念花满华堂，美人一去，镇掩香闺经岁。
又观珠露，碎点苍苔，败梧飘砌。
谩赢得、相思泪眼，东君早作归来计。
便莫惜丹青手，重与芳菲，万红千翠。
杏花过雨，渐残红零落，胭脂颜色。
流水飘香人渐远，难托春心脉脉。
恨别王孙，墙阴目断，手把青梅摘。
金鞍何处，绿杨依旧南陌。
消散云雨须臾，多情因甚，有轻离轻拆。
燕语千般，争解说、些子伊家消息。
厚约深盟，除非重见，见了方端的。
而今无奈，寸肠千恨堆积。
山光凝翠，川容如画，名都自古井州。
箫鼓沸天，弓刀似水，连营十万貔貅。
金骑走长楸。
少年人一一，锦带吴钩。
路入榆关，雁飞汾水正宜秋。
追思昔日风流。
有儒将醉吟，才子狂游。
松偃旧亭，城高故国，空馀舞榭歌楼。
方面倚贤侯。
便恐为霖雨，归去难留。
好向西溪，恣携弦管宴兰舟。
雨过回廊，圆荷嫩绿新抽。
越女轻盈，画桡稳泛兰舟。
芳容艳粉，红香透、脉脉娇羞。
菱歌隐隐渐遥，依约回眸。
堤上郎心，波间妆影迟留。
不觉归时，淡天碧衬蟾钩。
风蝉噪晚，馀霞际、几点沙鸥。
渔笛、不道有人，独倚危楼。
汉宫中侍女，娇额半涂黄。
盈盈粉色凌时，寒玉体、先透薄妆。
好借月魂来，娉婷画烛旁。
惟恐随、阳春好梦去，所思飞扬。
宜向风亭把盏，酬孤艳，醉永夕何妨。
雪径蕊、真凝密，降回舆、认暗香。
不为藉我作和羹，肯放结子花狂。
向上林，留此占年芳。
结子非贪，有香不俗，宜当鼎鼐尝。
偶先红紫，度韶华、玉笛占年芳。
众花杂色满上林，未能教、腊雪埋藏。
却怕春风漏泄，一一尽无香。
不须更御铅黄。
知国色，禀自天真殊常。
只裁云缕，奈芳滑、玉体想仙妆。
少陵为尔东阁。
美艳激诗肠。
当已阴未雨春光。
无心赋海棠。
浅浅池塘。
深深庭院，复出短短垣墙。
年年为尔，若九真巡会、宝惜流芳。
向人自有，绵渺无言，深意深藏。
倾国倾城，天教与、抵死芳香。
袅须金色，轻危欲压，绰约冠中央。
蒂团红蜡，兰肌粉艳巧能妆。
婵娟一种风流，如雪如冰衣霓裳。
永日依倚，春风笑野棠。
三春向暮，万卉成阴、有嘉艳方坼。
娇姿嫩质。
冠群品，共赏倾城倾国。
上苑晴昼暄，千素万红尤奇特。
绮筵开，会咏歌才子，压倒元白。
别有芳幽苞小，步障华丝，绮轩油壁。
与紫鸳鸯、素蛱蝶。
自清旦、往往连夕。
巧莺喧翠管，娇燕语雕梁留客。
武陵人，念梦役意浓，堪遣情溺。
绿杨阴下。
短帽轻衫行信马。
过尽春风。
踏尽青青打尽红。
舞鸾歌凤。
人面湖光红影动。
醉眼归时。
人在朱楼曲角西。
谷雨风前，占淑景、名花独秀。
露国色仙姿，品流第一，春工成就。
罗帏护日金泥皱。
映霞腮动檀痕溜。
长记得天上，瑶池阆苑曾有。
千匝绕、红玉阑干，愁只恐、朝云难久。
须款折、绣囊剩戴，细把蜂须频嗅。
佳人再拜抬娇面，敛红巾、捧金杯酒。
献千千寿。
愿长恁、天香满袖。
中黄宝，须向胆中求。
春帝令行生万物，乾坤膝下与吾俦。
百脉自通流。
施造化，左右火双抽。
浩浩腾腾充宇宙，苦烟袅袅上环楼。
夫妇渐相谋。
玄珠降，丹窟在中宫。
九候息调重九数，赤波忽进太阳东。
心肾始交通。
逢六变，重六息阴功。
火自海门朝帝坐，水从莲沼佐丁公。
紫电透玲珑。
毛发落，丹左运行阳。
胎色渐红阴渐小，推移岁运助乾刚。
育火养中央。
成物象，五岳辨微茫。
出入尚迟形尚小，晨昏天籁奏笙簧。
常饮玉壶浆。
丹往右，四转运行阴。
逢六闭藏阳户气，玉关泉透合丁壬。
龟戏任浮沉。
时出入，无碍贯他心。
游戏神通常出面，圆光周匝绕千寻。
寒暑不相侵。
珠自右，飞电入丹城。
内养婴儿盈尺象，时逢九数采阳精。
火向水中生。
烧鬼岳，紫殿势峥嵘。
随意出游寰海内，寐如砂碛卧长鲸。
时序与偕行。
日精满，阴魄化无形。
每遇月圆开北户，神龟时饮碧瑶玲。
形魄岂能停。
阳砂赤，阴粉色微青。
粉换肉肌砂换骨，凡胎换尽圣胎灵。
飞举似流星。
形透日，七转任飞腾。
幽入深严图宴坐，息无来去使神凝。
却粒著奇能。
生神火，返本气清澄。
九候浴时开地户，月中取火日求冰。
五内换重新。
内外遍，八转始还元。
地带长垂生坎户，周行胎息贯天门。
太始道方存。
纯一体，黑赤气常喷。
丹火发来烧内境，冷泉深处浴猴孙。
神水赤龟吞。
丹九转，纯一太初颜。
内外无为常抱朴，纵横海外与人间。
功行积丘山。
青阙诏，玉简赐金环。
饮罢刀圭乘羽驾，旌幢箫鼓过天关。
朝帝列仙班。
蜀道青天烟霭翳。
帝里繁华、迢递何时至。
回望锦川挥粉泪。
凤钗斜亸乌云腻。
钿带双垂金缕细。
玉佩玎珰，露滴寒如水。
从此鸾妆添远意。
画眉学得远山翠。
挂冠归去旧烟萝。
闲身健，养天和。
功名富贵非由我，莫贪他。
这歧路、足风波。
水晶宫里家山好，物外胜游多。
晴溪短棹，时时醉唱里棱罗。
天公奈我何。
缵重明。
端拱保凝命。
广大孝休德，永锡四海有庆。
觚坛寓礼正典名。
幔室雅奏，彩仗崇制定。
五位仿古甚盛。
蒿宫光符辰星。
高秋嘉时款芎灵。
交累圣。
上下来顾，寅畏歆纯诚。
三阶平。
金气肃，转和景。
翠葆御双观，异风兑泽布令。
脂茶划荡墨索清。
远迩响附，动植咸遂性。
表里穆悦，庶政醇醲，熙然胥庭。
唐舜华封祝，如南山寿永。
愿今广怀宁延，昌基扃。
瑞雪满京都，宫殿尽成银阙。
常对素光遥望，是江梅时节。
如今江上见寒梅，幽香自清绝。
重看落英残艳，想飘零如雪。
嵩峤云高，洛川波暖。
举头乔木森无断。
囗囗囗雨绝风尘，小桥频过春渠满。
囗囗离宫，囗棱斗焕。
万家罗绮多游伴。
囗囗囗囗自风囗，囗囗是处喧弦管。
子规啼破城楼月。
画船晓载笙歌发。
两岸荔枝红。
万家烟雨中。
佳人相对泣。
泪下罗衣湿。
从此信音稀。
岭南无雁飞。
霜天清晓。
望紫塞古垒，寒云衰草。
汗马嘶风，边鸿翻月，垅上铁衣寒早。
剑歌骑曲悲壮，尽道君恩难报。
塞垣乐，尽双鞬锦带，山西年少。
谈笑。
刁斗静。
烽火一把，常送平安耗。
圣主忧边，威灵遐布，骄虏且宽天讨。
岁华向晚愁思，谁念玉关人老。
太平也，且欢娱，不惜金尊频倒。
秋云朔吹晓徘徊。
雪照楼台。
梁王宴召有邹枚。
相如独逞雄才。
明烛薰炉香暖，深劝金杯。
庭前粉艳有寒梅。
一枝昨夜先开。
渔舟容易入春山。
仙家日月闲。
绮窗纱幌映朱颜。
相逢醉梦间。
松露冷，海霞殷。
匆匆整棹还。
落花寂寂水潺潺。
重寻此路难。
宝髻松松挽就，铅华淡淡妆成。
青烟翠雾罩轻盈。
飞絮游丝无定。
相见争如不见，有情何似无情。
笙歌散后酒初醒。
深院月斜人静。
红日迟迟，虚郎转影，槐阴迤逦西斜。
彩笔工夫，难状晚景烟霞。
蝶尚不知春去，谩绕幽砌寻花。
奈猛风过后，纵有残红，飞向谁家。
始知青鬓无价，叹飘零官路，荏苒年华。
今日笙歌业里，特地咨嗟。
席上青衫湿透，算感旧、何止琵琶。
怎不教人易老，多少离愁，散在天涯。
一夜东风穿绣户，融融暖应佳时。
春来何处最先知。
平明堤上柳，染遍郁金枝。
姊妹嬉游时节近，今朝应怨来迟。
凭谁说与到家期。
玉钗头上胜，留待远人归。
小阑干，深院宇。
依旧当时别处。
朱户锁，玉楼空。
一帘霜日红。
弄珠江，何处是，望断碧云无际。
凝泪眼，出重城。
隔溪羌笛声。
星移斗转，玉蟾西下，渐觉东效向晓。
马嘶人语隔霜林，望千里、长安古道。
珠宫姊妹，相逢方信，别后十分瘦了。
上林归去正花时，争奈向、花前又老。
孤馆深沈，晓寒天气。
解鞍独自阑干倚。
暗香浮动月黄昏，落梅风送沾衣袂。
待写红笺，凭谁与寄。
先教觅取嬉游地。
到家正是早春时，小桃花下拚沉醉。
小山业桂。
最有留人意。
拂叶攀花无限思。
雨湿浓香满袂。
别来过了秋光。
翠帘昨夜新霜。
多少月宫闲地，姮娥与借微芳。
蜡炬高高，龙烟细细。
玉楼十二门初闭。
疏帘不卷水晶寒，小屏半掩琉璃翠。
桃叶新声，榴花美味。
南山宾客东山妓。
利名不肯放人闲，忙中偷取工夫醉。
忆玉清景，繁盛极当时。
千古事难追。
汉家别朝秋风起，空出奉宸衣。
三山浮海日晖晖。
羽盖共云飞。
灵宫旧是楼真处，还望玉舆归。
玉宸朝晚，忽掩赭黄衣。
愁雾锁金扉。
蓬莱待得仙丹至，人世已成非。
龙轩天仗转西畿。
旌旆入云飞。
望陵宫女垂红泪，不见翠舆归。
上林春晚，曾是奉宸游。
水殿戏龙舟。
玉箫吹断催仙驭，一去隔千秋。
游人重到曲江头。
事往涕难收。
空馀御幄传觞处，依旧水东流。
锁离愁，连绵无际，来时陌上初熏。
绣帏人念远，暗垂珠泪，泣送征轮。
长亭长在眼，更重重、远水孤云。
但望极楼高，尽日目断王孙。
消魂。
池塘别后，曾行处、绿妒轻裙。
恁时携素手，乱花飞絮里，缓步香茵。
朱颜空自改，向年年、芳意长新。
遍绿野，嬉游醉眠，莫负青春。
雁塞说井门。
郡枕西汾。
山形高下远相吞。
古寺楼台依碧嶂，烟景遥分。
晋朝锁溪云。
箫鼓仍存。
牛羊斜日自归村。
惟有故城禾黍地，前事消魂。
万国仰神京。
礼乐纵横。
葱葱佳气锁龙城。
日御明堂天子圣，朝会簪缨。
九陌六街平。
万国充盈。
青楼弦管酒如渑。
别有隋堤烟柳暮，千古含情。
仙苑春浓，小桃开，枝枝已堪攀折。
乍雨乍晴，轻暖轻寒，渐近赏花时节。
柳摇台榭东风软，帘栊静、幽禽调舌。
断魂远、闲寻翠径，顿成愁结。
此恨无人共说。
还立尽黄昏，寸心空切。
强整绣衾，独掩朱扉，簟枕为谁铺设。
夜长更漏传声远，纱窗映、银缸明灭。
梦回处，梅梢半笼淡月。
叶底无风池面静。
掬水佳人，拍破青铜镜。
残月朦胧花弄影。
新梳斜插乌云鬓。
拍索闷怀添酒兴。
旋撷园蔬，随分成盘饤。
说与翠微休急性。
功名富贵皆前定。
昼永无人深院静。
一枕春醒，犹未忺临镜。
帘卷新蟾光射影。
速忙掠起蓬松鬓。
对景沈吟嗟没兴。
薄幸不来，空把杯盘饤。
休道妇人多水性。
今宵独自言无定。
锦里阳和，看万木凋时，早梅独秀。
珍馆琼楼畔，正绛跗初吐，秾华将茂。
国艳天葩，真澹伫、雪肌清瘦。
似广寒宫，铅华未御，自然妆就。
凝睇倚朱阑，喷清香暗度，易袭襟袖。
好与花为主，宜秉烛、频观泛湘酎。
莫待南枝，随乐府、新声吹后。
对赏心人，良辰好景，须信难偶。
钓鱼船上谢三郎。
双鬓已苍苍。
蓑衣未必清贵，不肯换金章。
汀草畔，浦花旁。
静鸣榔。
自来好个，渔父家风，一片潇湘。
弄水亭前千万景，登临不忍空回。
水轻墨澹写蓬莱。
莫教世眼，容易洗尘埃。
收去雨昏都不见，展时还似云开。
先生高趣更多才。
人人尽道，小杜却重来。
地钟灵，天应瑞。
簇簇香苞、团作真珠蕊。
玉宇瑶台分十二。
要伴姮娥，月里双双睡。
月如花，花似月。
花月生香，添此真奇异。
不许扬州夸间气。
昨夜春风，唤醒琼琼醉。
江上探春回，正值早梅时节。
两行小槽双凤，按凉州初彻。
谢娘扶下绣鞍来，红靴踏残雪。
归去不须银烛，有山头明月。
把酒对江梅，花小未禁风力。
何计不教零落，为青春留得。
故人莫问在天涯，尊前苦相忆。
好把素香收取，寄江南消息。
雪月照梅溪畔路。
幽姿背立无言语。
冷浸瘦枝清浅处。
香暗度。
妆成处士横斜句。
浑似玉人常淡伫。
菱花相对盈清楚。
谁解小图先画取。
天欲曙。
恐随月色云间去。
一阳初起。
暖力未胜寒气。
堪赏素华长独秀，不并开红抽紫。
青帝只应怜洁白，不使雷同众卉。
淡然难比。
粉蝶岂知芳蕊。
半夜卷帘如乍失，只在银蟾影里。
残雪枝头君认取，自有清香旖旎。
纤纤素手。
盘里醉花新点就。
对叶双心。
别有东风意思深。
琼沾粉缀。
消得玉堂留客醉。
试嗅清芳。
别有红罗巧袖香。
晚绿寒红。
芳意匆匆。
惜年华、今与谁同。
碧云零落，数字宾鸿。
看渚莲凋，宫扇旧，怨秋风。
流波坠叶，佳期何在，想天教、离恨无穷。
试将前事，闲倚梧桐。
有锁魂处，明月夜，锦屏空。
腊后春前暖律催。
日和风软欲开梅。
公方结客寻佳景，我亦忘形趁酒杯。
添歌管，续尊罍。
更阑烛短未能回。
清欢莫待相期约，乘兴来时便可来。
万缕青青，初眠官柳，向人犹未成阴。
据雕鞍马上，拥鼻微吟。
远宦情怀谁问，空嗟壮志销沈。
正好花时节，山城留滞、忍负归心。
别离万里，飘蓬无定，谁念会合难凭。
相聚里，休辞金盏，酒浅还深。
欲把春愁抖擞，春愁转更难禁。
乱山高处，凭阑垂袖，聊寄登临。
深愿弘慈无缝罅。
乘时走入众生界。
窈窕丰姿都没赛。
提鱼卖。
堪笑马郎来纳败。
清冷露湿金襽坏。
茜裙不把珠缨盖。
特地掀来呈捏怪。
牵人爱。
还尽许多菩萨债。
燕忙莺懒花残，正堤上、柳花飘坠。
轻飞点画青林，谁道全无才思。
闲趁游丝，静临深院，日长门闭。
傍珠帘散漫，垂垂欲下，依前被，风扶起。
兰帐玉人睡觉，怪春衣、雪沾琼缀。
绣床旋满，香毯无数，才圆却碎。
时见蜂儿，仰粘轻粉，鱼吹池水。
望章台路杳，金鞍游荡，有盈盈泪。
帘移碎影，香褪衣襟。
旧家庭院嫩苔侵。
东风过尽，暮云锁，绿窗深。
怕对人、闲枕剩衾。
楼底轻阴。
春信断，怯登临。
断肠魂梦两沈沈。
花飞水远，便从今。
莫追寻。
又怎禁、蓦地上心。
水曲山隈四五家。
夕阳烟火隔芦花。
渔唱歇，醉眠斜。
纶竿蓑笠是生涯。
见说红尘罩九衢。
贪名逐利各区区。
论得失，问荣枯。
争似侬家占五湖。
讨得渔竿买得船。
归休何必待高年。
深浪里，乱云边。
只有逍遥是水仙。
饱则高歌醉即眠。
只知头白不知年。
江绕屋，水随船。
买得风光不著钱。
管得江湖占得山。
白云同散学云闲。
清旦出，夕阳还。
不知身在画屏间。
一酌村醪一曲歌。
回看尘世足风波。
忧患大，是非多。
纵得荣华有几何。
鹳鹊楼头日暖，蓬莱殿里花香。
草绿烟迷步辇，天高日近龙床。
楼上正临宫外，人间不见仙家。
寒食轻烟薄雾，满城明月梨花。
按舞骊山影里，回銮渭水光中。
玉笛一天明月，翠华满陌东风。
殿后春旗簇仗，楼前御队穿花。
一片红云闹处，外人遥认官家。
秋气微凉，梦回明月穿帘幕。
井梧萧索。
正绕南枝鹊。
宝瑟尘生，金雁空零落。
情无托。
鬓云慵掠。
不似君恩薄。
留春不住。
费尽莺儿语。
满地残红宫锦污。
昨夜南园风雨。
小怜初上琵琶。
晓来思绕天涯。
不肯画堂朱户，春风自在梨花。
画桥流水。
雨湿落红飞不起。
月破黄昏。
帘里馀香马上闻。
徘徊不语。
今夜梦魂何处去。
不似垂杨。
犹解飞花入洞房。
楼头上有三冬鼓。
何须抵死催人去。
上马苦匆匆。
琵琶曲未终。
回头肠断处。
却更廉纤雨。
漫道玉为堂。
玉堂今夜长。
怅望浮生急景，凄凉宝瑟馀音。
楚客多情偏怨别，碧山远水登临。
目送连天衰草，夜阑几处疏砧。
黄叶无风自落，秋云不雨长阴。
天若有情天亦老，摇摇幽恨难禁。
惆怅旧欢如梦，觉来无处追寻。
杨花落。
燕子穿朱阁。
苦恨春醪如水薄。
闲愁无处著。
去年今日王陵舍，鼓角秋风。
千岁辽东。
回首人间万事空。
本是潇湘一钓客。
自东自西自南北。
只把孤舟为屋宅。
无宽窄。
幕天席地人难测。
顷闻四海停戈革。
金门懒去投书册。
时向滩头歌月白。
真高格。
浮名浮利谁拘得。
咄这牛儿，身强力健，几人能解牵骑。
为贪原上，嫩草绿离离。
只管寻芳逐翠，奔驰后、不顾倾危。
争知道，山遥水远，回首到家迟。
牧童，今有智，长绳牢把，短杖高提。
入泥入水，终是不生疲。
直待心调步稳，青松下、孤笛横吹。
当归去，人牛不见，正是月明时。
岚影浮春，云容阁雨，澄泓碧展玻璃。
高低楼观，窗户舞涟漪。
别有轻盈水面，清呕起、舟叶如飞。
沙堤上，垂鞭信马，柳重绿交枝。
渐残红倒影，金波潋滟，弦管催归。
看飘香陈粉，满路扶携。
不尽湖边风月，孤山下、猿鸟须知。
东风里，年年此水，贮尽是和非。
榆荚抛钱，桃英胎子，杨花已送春归。
未成萍叶，水面绿纹肥。
沙暖溪禽行哺，忘机处、雏母相随。
重帘静，铜壶昼歇，声度竹间棋。
人生如意少，乐随春减，恨为情离。
怕牵愁勾怨，渐近金徽。
浮世更相代谢，江头明月，渡口斜晖。
关情处，摩挲钓石，莫遣上苔衣。
枝上叶儿未展。
已有坠红千片。
春意怎生防，怎不怨。
被我安排，矮牙床斗帐，和娇艳。
移在花业里面。
请君看。
惹清香，偎媚暖。
爱香爱暖金杯满。
问春怎管。
大家拚、便做东风，总吹交零乱。
犹肯自、轮我鸳鸯一半。
素手不晶盘。
垒起仙丸。
红绡剪碎却成团。
逗得安排金粟遍，何似鸡冠。
味胜玉浆寒。
只被宜酸。
莫将荔子一般看。
色淡香消僝僽损，才到长安。
霜瓦鸳鸯，风帘翡翠，今年早是寒少。
矮钉明窗，侧开朱户，断莫乱教人到。
重阴未解，云共雪、商量不了。
青帐垂毡要密，红炉收围宜小。
呵梅弄妆试巧。
绣罗衣、瑞云芝草。
伴我语时同语，笑时同笑。
已被金尊劝倒。
又唱个新词故相恼。
尽道穷冬，元来恁好。
水是眼波横，山是眉峰聚。
欲问行人去那边，眉眼盈盈处。
才始送春归，又送君归去。
若到江东赶上春，千万和春住。
黄金殿里。
烛影双龙戏。
劝得官家真个醉。
进酒犹呼万岁。
折旋舞彻伊州。
君恩与整搔头。
一夜御前宣住，六宫多少人愁。
百尺清泉声陆续。
映潇洒、碧梧翠竹。
面千步回廊，重重帘幕，小枕欹寒玉。
试展鲛绡看画轴。
见一片、潇湘凝绿。
待玉漏穿花，银河垂地，月上栏干曲。
调雨为酥，催冰做水，东君分付春还。
何人便将轻暖，点破残寒。
结伴踏青去好，平头鞋子小双鸾。
烟效外，望中秀色，如有无间。
晴则个，阴则个，饾饤得天气，有许多般。
须教镂花拨柳，争要先看。
不道吴绫绣袜，香泥斜沁几行斑。
东风巧，尽收翠绿，吹在眉山。
宜春小苑。
处处花开满。
学得红妆红要浅。
催上金车要看。
君王曲宴瑶池。
小舟掠水如飞。
夺得锦标归去，匆匆不惜罗衣。
铜驼陌上新正后。
第一风流除是柳。
勾牵春事不如梅，断送离人强似酒。
东君有意偏撋就。
惯得腰肢真个瘦。
阿谁道你不思量，因甚眉头长恁皱。
关山魂梦长，塞雁音书少。
两鬓可怜青，一夜相思老。
归傍碧纱窗，说与人人道。
真个别离难，不似相逢好。
单于吹落山头月。
漫漫江上沙如雪。
谁唱缕金衣。
水寒船舫稀。
芦花枫叶浦。
忆抱琵琶语。
身未发长沙。
梦魂先到家。
年年江上见寒梅。
暗香来。
为谁开。
疑是月宫、仙子下瑶台。
冷艳一枝春在手，故人远，相思寄与谁。
怨极恨极嗅香蕊。
念此情，家万里。
暮霞散绮。
楚天碧、片片轻飞。
为我多情，特地点征衣。
花易飘零人易老，正心碎，那堪塞管吹。
红入桃腮，青回柳眼，韶华已破三分。
人不归来，空教草怨王孙。
平明几点催花雨，梦半阑、欹枕初闻。
问东君，因甚将春，老了闲人。
东郊十里香尘满，旋安排玉勒，整顿雕轮。
趁取芳时，共寻岛上红云。
朱衣引马黄金带，算到头、总是虚名。
莫闲愁，一半悲秋，一半伤春。
瑞云仙雾。
拂晓重重遮绣户。
一炷清香。
千尺流霞入寿觞。
家门转好。
从此应须长不老。
来岁春风。
看拜西枢小令公。
人生百岁，七十稀少。
更除十年孩童小。
又十年昏老。
都来五十载，一半被、睡魔分了。
那二十五载之中，宁无些个烦恼。
仔细思量，好追欢及早。
遇酒追朋笑傲。
任玉山摧倒。
沈醉且沈醉，人生似、露垂芳草。
幸新来、有酒如渑，结千秋歌笑。
天之美禄。
会饮思量平生福。
一硕刘伶，五斗将来且解酲。
百年长解。
三万六千能几日。
劝饮瑶觞。
祝寿不如岁月长。
红牙初展。
象板如云遮娇面。
曲按宫商。
声遏行云绕画梁。
正当衮遍。
休唱阳关人肠断。
劝饮流霞。
祝寿千年转更加。
多愁早老。
着甚由来闲烦恼。
休管浮名。
安乐身康似宝珍。
酒逢知已，好向尊前朝日醉。
满劝瑶觥。
祝寿如山岁岁青。
今晨佳宴。
昨夜南极星光现。
鹤舞青霁，丹凤呈祥瑞气飘。
仙书来诏。
绿鬓朱颜长不老。
满劝香醪。
祝寿如云转转高。
角声三品。
银漏更残将欲尽。
盏遍华筵。
玉粒琼瓯散又圆。
知君洪量。
不用推辞须一上。
满劝殷勤。
祝寿如同福禄星。
百年能几。
似数巡环无了日。
有限时光。
玉兔金鸟晓夜忙。
幸逢清世。
最好排筵斟绿醆。
满捧金蕉。
祝寿如松永不雕。
三皇五帝。
古代英雄闲争气。
勇猛韩彭。
十大功劳空有名。
休谈人我。
大限催煎如何亸。
前酌觥舡。
祝寿如同海月圆。
春光景媚。
花褪残红炎天气。
蝉噪高枝。
雁叫长空雪乱飞。
四时如箭。
八节忙忙频改换。
满捧金彝。
祝寿如同海岳齐。
雅出群芳。
占春前信息，腊后风光。
野岸邮亭，繁似万点轻霜。
清浅溪流倒影，更黯淡、月色笼香。
浑疑是、姑射冰姿，寿阳粉面初妆。
多情对景易感，况淮天庾岭，迢递相望。
愁听龙吟凄绝，画角悲凉。
念昔因谁醉赏，向此际、空恼危肠。
终须待结实，恁时佳味堪尝。
薰风微动，方樱桃弄色，萱草成窠。
翠帏敞轻罗。
试冰簟初展，几尺湘波。
疏帘广厦，寄潇洒、一枕南柯。
引多少、梦中归绪，洞庭雨棹烟蓑。
惊回处，闲昼永，但时时，燕雏莺友相过。
正绿影婆娑。
况庭有幽花，池有新荷。
青梅煮酒，幸随分、赢得高歌。
功名事、到头终在，岁华忍负清和。
春睡腾腾，觉来鸳被堆香暖。
起来慵懒。
触目情何限。
深院日斜，人静花阴转。
柔肠断。
凭高不见。
芳草连天远。
江南客，家有宁馨儿。
三世文章称大手，一门兄弟独良眉。
藉甚众多推。
千里足，来自渥洼池。
莫倚善题鹦鹉赋，青山须待健时归。
不似傲当时。
说良人滑将张婴。
从来嗜酒、还家镇长酩酊狂酲。
屋上鸣鸠空斗，梁间客燕相惊。
谁与花为主，兰房从此，朝云夕雨两牵萦。
似游丝飘荡，随风无定。
奈何岁华荏苒，欢计苦难凭。
唯见新恩缱绻，连枝并翼，香闺日日为郎，谁知松萝托蔓，一比一毫轻。
一夕还家醉，开户起相迎。
为郎引裾相庇，低首略潜形。
情深无隐。
欲郎乘间起佳兵。
授青萍。
茫然抚欢，不忍欺心。
尔能负心于彼，于我必无情。
熟视花钿不足，刚肠终不能平。
假手迎天意，一挥霜刃。
窗间粉颈断瑶琼。
凤凰钗、宝玉凋零。
惨然怅，娇魂怨，饮泣吞声。
还被凌波呼唤，相将金谷同游，想见逢迎处，揶揄羞面，妆脸泪盈盈。
醉眠人、醒来晨起，血凝螓首，但惊喧，白邻里、骇我卒难明。
思败幽囚推究，覆盆无计哀鸣。
丹笔终诬服，闤门驱拥，衔冤垂首欲临刑。
向红尘里，有喧呼攘臂，转声辟众，莫遣人冤滥、杀张室，忍偷生。
僚吏惊呼呵叱，狂辞不变如初，投身属吏，慷慨吐丹诚。
仿佛缧绁，自疑梦中，闻者皆惊欢，为不平。
割爱无心，泣对虞姬，手戳倾城宠，翻然起死，不教仇怨负冤声。
羲城元靖贤相国，喜慕英雄士，赐金缯。
闻斯事，频叹赏，封章归印。
请赎冯燕罪，日边紫泥封诏，阖境赦深刑。
万古三河风义在，青简上、众知名。
河东注，任流水滔滔，水涸名难泯。
至今乐府歌咏。
流入管弦声。
庭院深深深几许，云窗雾阁春迟。
为谁憔悴损芳姿。
夜来清梦好，应是发南枝。
玉瘦檀轻无限恨，南楼羌管休吹。
浓香吹尽有谁知。
暖风迟日也，别到杏花肥。
雨后晓寒轻，花外早莺啼歇。
愁听隔溪残漏，正一声凄咽。
不堪西望去程赊，离肠万回结。
不似海棠阴下，按凉州时节。
夕阳楼外落花飞。
晴空碧四垂。
去帆回首已天涯。
孤烟卷翠微。
楼上客，鬓成丝。
归来未有期。
断魂不忍下危梯。
桐阴月影移。
西楼明月。
掩映梨花千树雪。
楼上人归。
愁听孤城一雁飞。
玉人何处。
又见江南春色暮。
芳信难寻。
去后桃花流水深。
落花飞絮。
杳杳天涯人甚处。
欲寄相思。
春尽衡阳雁渐稀。
离肠泪眼。
肠断泪痕流不断。
明月西楼。
一曲阑干一倍愁。
溪山掩映斜阳里。
楼台影动鸳鸯起。
隔岸两三家。
出墙红杏花。
绿杨堤下路。
早晚溪边去。
三见柳绵飞。
离人犹未归。
东风已绿瀛洲草。
画楼帘卷清霜晓。
清绝比湖梅。
花开未满枝。
长天音信断。
又见南归雁。
何处是离愁。
长安明月楼。
红楼斜倚连溪曲。
楼前溪水凝寒玉。
荡漾木兰船。
船中人少年。
荷花娇欲语。
笑入鸳鸯浦。
波上暝烟低。
菱歌月下归。
不是无心惜落花。
落花无意恋春华。
昨日盈盈枝上笑。
谁道。
今朝吹去落谁家。
把酒临风千种恨。
难问。
梦回云散见无涯。
妙舞清歌谁是主。
回顾。
高城不见夕阳斜。
波上清风，画船明月人归后，渐消残酒。
独自凭阑久。
聚散匆匆，此恨年年有，重回首。
淡烟疏柳。
隐隐芜城漏。
小院无人帘半卷，独自倚阑时。
宽尽春来金缕衣。
憔悴有谁知。
玉人近日书来少，应是怨来迟。
梦里长安早晚归。
和泪立斜晖。
别郎容易见郎难。
几何般。
懒临鸾。
憔悴容仪，陡觉缕衣宽。
门外红梅将谢也，谁信道、不曾看。
晓妆楼上望长安。
怯轻寒。
莫凭阑。
嫌怕东风，吹恨上眉端。
为报归期须及早，休误妾、一春闲。
记得来时春未暮。
执手攀花，袖染花梢露。
暗卜春心共花语。
争寻双朵争先去。
多情因甚相辜负。
轻拆轻离，欲向谁分诉。
泪湿海棠花枝处。
东君空把奴分付。
灯花耿耿漏迟迟。
人别后、夜凉时。
西风潇洒梦初回。
谁念我，就单枕，皱双眉。
锦屏绣幌与秋期。
肠欲断、泪偷垂。
月明还到小窗西。
我恨你，我忆你，你争知。
黄金殿里。
烛影双龙戏。
劝得官家真个醉，进酒犹呼万岁。
锦茵舞彻凉州，君恩与整搔头。
一夜御前宣唤，六宫多少人愁。
忆得延州，旧曾相见，东城近东下住。
被若著意引归家，放十分、以上抬举。
小样罗衫，淡红拂过，风流万般做处。
怕伊蓦地忆人时，梦中来、不要迷路。
牡丹不好长春好，有个因依。
一两枝儿。
但是风光总属伊。
当初只为嫦娥种，月正明时。
教恁芳菲。
伴著团圆十二回。
风折新英，雨肥繁实，又还如豆。
玉核初成，红腮尚浅，齿软酸透。
粉墙低亚，佳人惊见，不管露沾襟袖。
一枝钗子未插，应把手挼频嗅。
相思病酒，只因思此，免使文君眉皱。
入鼎调羹，攀林止渴，功业还依旧。
看看飞燕，衔将春去，又将欲、黄昏时候。
争如向、金盘满捧，共君王对酒。
素手水晶盘。
垒起仙丸。
红绡碾碎却成团。
逗得安排金粟遍，何似鸡冠。
味胜玉浆寒。
只被宜酸。
莫将荔子一般看。
色淡香消僝僽损，才到长安。
醉醒醉。
凭君会取皆滋味。
浓斟琥珀香浮蚁。
一入愁肠，便有阳春意。
须将席幕为天地。
歌前起舞花前睡。
从他兀兀陶陶里。
犹胜醒醒，惹得闲憔悴。
挂冠神武，来作烟花主。
千里好江山，都尽是、君恩赐与。
风勾月引，催上泛宅时，酒倾玉，鲙堆雪，总道神仙侣。
蓑衣箬笠，更著些儿雨。
横笛两三声，晚云中、惊鸥来去。
欲烦妙手，写入散人图，蜗角名，蝇头利，著甚来由顾。
一带江山如画。
景物向秋潇洒。
水浸碧天何处断，霁色冷光相射。
橘树荻花洲，掩映竹篱茅舍。
天际客帆高挂。
烟外酒旗低亚。
多少六朝兴废事，尽入渔樵闲话。
怅望倚层楼，红日无言西下。
何处采菱归暮。
隔宵烟、菱歌轻举。
白苹风起月华寒，影朦胧、半和梅雨。
脉脉相逢心似许。
扶兰棹、黯然凝伫。
遥指前村，隐隐烟树，含情背人归去。
才子阴风度远关。
清愁曾向画图看。
山衔斗柄三星没，雪共月明千里寒。
新路陌，旧江干。
崎岖谁叹客程难。
临风更听昭华笛，簌簌梅花满地残。
春欲来时，看雪里、新梅品流珍绝。
气韵楚江，颜色中央，数朵巧镕香蜡。
嫩苞珠泪圆金烛，娇腮润、蜂房微缺。
画栏悄，佳人道妆，醉吟风月。
淡白轻红谩说。
算何事、东君用心偏别。
赋与异姿，添与清香，堪向苦寒时节。
但教开后金尊满，休惆怅、落时歌阕。
断肠也，繁枝为谁赠折。
多情春意忆时节。
北圃人来，传道江梅，依稀芳姿，数枝新发。
夸嫩脸著胭脂，腻滑凝香雪。
问伊还记年时，正好相看，因甚轻别。
情切。
往事散浮云，旧恨成华发。
算知空对，绮槛雕栏，孜孜望人攀折。
愁未见苦思量，待见重端叠。
愿与永仿高堂，云雨芳菲月。
金勒狨鞍，西城嫩寒春晓。
路渐入、垂杨芳草。
过平堤，穿绿迳，几声啼鸟。
是处里，谁家杏花临水，依约靓妆窥照。
极目高原，东风露桃烟岛。
望十里、红围绿遥。
更相将、乘酒兴，幽情多少。
待向晚、从头记将归去，说与凤楼人道。
烛影摇红向夜阑，乍酒醒、心情懒。
尊前谁为唱阳关，离恨天涯远。
无奈云沈雨散。
凭阑干、东风泪眼。
海棠开后，燕子来时，黄昏庭院。
金井先秋，梧叶飘黄。
几回惊觉梦初长。
雨微烟淡。
疏雨池塘。
渐蓼花明，菱花冷，藕花凉。
幽人已惯，枕单衾冷，任商飚、催换年光。
问谁相伴，终日清狂。
有竹间风，尊中酒，水边床。
钟送黄昏鸡报晓。
昏晓相催，世事何时了。
万恨千愁人自老。
春来依旧生芳草。
忙处人多闲处少。
闲处光阴，几个人知道。
独上高楼云渺渺。
天涯一点青山小。
锦城春色花无数。
排比笙歌留客住。
轻寒轻暖夹衣天，乍雨乍晴寒食路。
花虽不语莺能语。
莫放韶光容易去。
海棠开后月明前，纵有千金无买处。
帝里春归，早先妆点，皇家池馆园林。
雏莺未迁，燕子乍归，时节戏弄晴阴。
琼楼珠阁，恰正在、柳曲花心。
翠袖艳、衣凭阑干，惯闻弦管新音。
此际相携宴赏，纵行乐随处，芳树遥岑。
桃腮杏脸，嫩英万叶，千枝绿浅红深。
轻风终日，泛暗香、长满衣襟。
洞户醉，归访笙歌，晚来云海沉沈沈。
小桃枝上春来早，初试薄罗衣。
年年此夜，华灯盛照，人月圆时。
禁街箫鼓，寒轻夜永，纤手同携。
更阑人静。
千门笑语，声在帘帏。
雪霁轻尘敛，好风初报柳。
春寒浅、当三五。
是处鳌山耸，金羁宝乘，游赏遍蓬壶。
向黄昏时候。
对双龙阙门前，皓月华灯射，变清书。
彩凤低衔天语。
承宣诏传呼。
飞上层霄，共陪霞觞频举。
更渐阑，正回路。
遥拥车佩珊珊，笼纱满香衢。
指凤楼、相将醉归去。
画堂霜重晓寒消，南枝红雪妆成。
卷帘疑是弄妆人。
粉面带春醒。
最爱北江临岸，含娇浅淡精神。
微风不动水纹平。
倒影斗轻盈。
绰略青梅弄春色。
真艳态堪惜。
经年费尽东君力。
有情先到探春客。
无语泣寒香，时暗度瑶席。
月下风前空怅望，思携未同摘。
画栏倚遍无消息。
佳辰乐事再难得。
还是夕阳天，空暮云凝碧。
小雨初晴回晚照。
金翠楼台，倒影芙蓉沼。
杨柳垂垂风袅袅。
嫩荷无数青钿小。
似此园林无限好。
流落归来，到了心情少。
坐到黄昏人悄悄。
更应添得朱颜老。
去年今日，从驾游西苑。
彩仗压金波，看水戏、鱼龙曼衍。
宝津南殿，宴坐近天颜，金杯酒，君王劝。
头上宫花颤。
六军锦绣，万骑穿杨箭。
日暮翟华归，拥钧天、笙歌一片。
如今关外，千里未归人，前山雨，西楼晚。
望断思君眼。
薰风时候。
芍药披晴昼。
天上玉阑干，展一枰、天家锦绣。
汉宫唐殿。
嫔御逞妖娆，飞燕女，太真妃，一样新妆就。
黄金捻线，色与红芳斗。
谁把绛绡衣，误将他、胭脂渍透。
晚风生处，襟袖卷浓香，持玉斝，秉纱笼，倚醉听更漏。
濯锦江头，羞杀艳桃秾李。
纵赵昌、丹青难比。
晕轻红，留浅素，千娇百媚。
照绿水。
恰如下临鸾镜，妃子弄妆犹醉。
诗笔因循，不晓少陵深意。
但满眼、伤春珠泪。
燕来时，莺啼处，年年憔悴。
便除是。
秉烛凭阑吟赏，莫教夜深花睡。
今夜阴云初霁。
画帘外、月华如水。
露霭晴空，风吹高树，满院中秋意。
皎皎蟾光当此际。
怎奈何、不成况味。
莫近檐间，休来窗上，且放离人睡。
雁声晚断。
寒霄云卷。
正一枝开，风前看，月下见。
花占千花上，香笑千香浅。
化工与、最先裁翦。
谁把瑶林，闲抛江岸。
恁素英浓，芳心细，意何限。
不恨宫妆色，不怨吹羌管。
恨天远、恨春来晚。
不比寻常三五夜，万家齐望清辉。
烂银盘透碧琉璃。
莫辞终夕看，动是隔年期。
试问嫦娥还记否，玉人曾折高枝。
明年此夜再圆时。
阖开东府宴，身在凤凰池。
渔父。
渔父。
水上微风细雨。
青蓑黄箬裳衣。
红酒白鱼暮归。
暮归、暮归、归暮。
长笛一声何处。
归雁。
归雁。
饮啄江南南岸。
将飞却下盘桓。
塞北春来苦寒。
苦寒、苦寒、寒苦。
藻荇欲生且住。
离别一何久，七度过中秋。
去年东武今夕，明月不胜愁。
岂意彭城山下，同泛清河古汴，船上载凉州。
鼓吹助清赏，鸿雁起汀洲。
坐中客，翠羽帔，紫绮裘。
素娥无赖，西去曾不为人留。
今夜清尊对客，明夜孤帆水驿，依旧照离忧。
但恐同王粲，相对永登楼。
七十馀年真一梦。
朝来寿斝儿孙奉。
忧患已空无复痛。
心不动。
此间自有千钧重。
早岁文章供世用。
中年禅味疑天纵。
石塔成时无一缝。
谁与共。
人间天上随他送。
小雪初晴，画舫明月，强饮未眠。
念翠鬟双耸，舞衣半卷，琵琶催拍，促管危弦。
密意虽具，欢期难偶，遣我离情愁绪牵。
追思处，奈溪桥道窄，无计留连。
天天。
莫是前缘。
自别后、深诚谁为传。
想玉篦偷付，珠囊暗解，两心长在，须合金钿。
浅淡精神，温柔情性，记我疏狂应痛怜。
空肠断，奈衾寒漏永，终夜如年。
鬓云斜坠。
莲步弯弯细。
笑脸双蛾生多媚。
百步兰麝香喷。
从前万种愁烦。
枕边未可明言。
好是蓝桥再渡，玉蓖还胜金钿。
来时吴会犹残暑。
去日武林春已暮。
欲知遗爱感人深，洒泪多于江上雨。
欢情未举眉先聚。
别酒多斟君莫诉。
从今宁忍看西湖，抬眼尽成肠断处。
荆楚风烟，寂寞近、中秋时候。
露下冷、兰英将谢，苇花初秀。
归燕殷勤辞巷陌，鸣蛩凄楚来窗牖。
又谁念、江边有神仙，飘零久。
横琴膝，携筇手。
旷望眼，闲吟口。
任纷纷万事，到头何有。
君不见、凌烟冠剑客，何人气貌长依旧。
归去来、一曲为君吟，为君寿。
玉肌香衬冰丝縠。
系丝冰衬香肌玉。
纤指拂眉尖。
尖眉拂指纤。
巧裁罗袜小。
小袜罗裁巧。
移步看尘飞。
飞尘看步移。
吼雷催雨飞沙走。
走沙飞雨催雷吼。
波涨泻倾河。
河倾泻涨波。
幌纱凉气爽。
爽气凉纱幌。
幽梦觉仙游。
游仙觉梦幽。
兽喷香缕飞长昼。
昼长飞缕香喷兽。
迎日喜葵倾。
倾葵喜日迎。
卷帘双舞燕。
燕舞双帘卷。
清簟枕钗横。
横钗枕簟清。
远香风递莲湖满。
满湖莲递风香远。
光鉴试新妆。
妆新试鉴光。
棹穿花处好。
好处花穿棹。
明月咏歌清。
清歌咏月明。
酒中愁说人留久。
久留人说愁中酒。
归梦要迟迟。
迟迟要梦归。
旧衣香染袖。
袖染香衣旧。
封短托飞鸿。
鸿飞托短封。
老人愁叹惊年早。
早年惊叹愁人老。
霜点鬓苍苍。
苍苍鬓点霜。
酒杯停欲久。
久欲停杯酒。
杯酒唤眉开。
开眉唤酒杯。
暑烦人困妆时午。
午时初困人烦暑。
新诗得酒因。
因酒得诗新。
缕金歌眉举。
举眉歌金缕。
人妒月圆频。
频圆月妒人。
黄金柳嫩摇丝软。
永日堂堂掩。
卷帘飞燕未归来。
客去醉眠欹枕、殢残杯。
眉山浅拂青螺黛。
整整垂双带。
水沈香熨窄衫轻。
莹玉碧溪春溜、眼波横。
居下位，常恐被人谗。
只是曾填青玉案，何曾敢作望江南。
请问马都监。
蹙绣圈金，盘囊密约，未赴意先警。
欲罢还休，临行又怯，倚定画栏痴等。
帘风渐冷。
先自虑、春宵不永。
更那堪、斗转星移，尚在有无之境。
绿云满压蝤蛴领。
渐愧也、满怀香拥。
此际有谁知证。
但楼前明月，窗间花影。
独自临池，闷来强把阑干凭。
旧愁新恨。
耗却年时兴。
鹭散鱼潜，烟敛风初定。
波心静。
照人如镜。
少个年时影。
山抹微云，天连衰草，画角声断斜阳。
暂停征辔，聊共饮离觞。
多少蓬莱旧侣，频回首、烟霭茫茫。
孤村里，寒鸦万点，流水绕红墙。
魂伤。
当此际，轻分罗带，暗解香囊。
谩赢得，青楼薄幸名狂。
此去何时见也，襟袖上、空有馀香。
伤心处，高城望断，灯火已昏黄。
欲整别离情，怯对尊中酒。
野梵幽幽石上飘，搴落楼头柳。
不系黄金绶。
粉黛愁成垢。
春风三月有时阑，遮不尽、梨舒亶花丑。
教来歌舞，接成桃李。
尽是使君指似。
如今装就满城春，忍便拥、双旌归去。
莺心巧啭，花心争吐。
无计可留君住。
两堤芳草一江云，早晚是、西楼望处。
疏英乍蕾馀寒浅。
蹋枝小鹊娇犹颤。
谩炷水沈香。
帘波不是湘。
清愁支酒力。
畏听江城笛。
恁忍说华年。
垂垂欲暮天。
箫鼓却微寒，犹是芳菲时节。
分付塞鸿归后，胜一钩寒月。
双垂锦幄谢残枝，馀香恋衣结。
又被鸟声呼醒，似征鞍催发。
思齐文母，盛烈对皇天。
演宝祚千年。
卿云复旦治功全。
厌人世登仙。
龙舆忽掩三川。
彩仗属车旋。
维清象舞告英宣。
入诗颂歌弦。
太平功。
拥佑帝尧聪。
歌九德，偃五戎。
寰海被祥风。
车书万里文轨同。
自南北西东。
耕田凿井，戏垂髫华发，跻仁寿域变时雍。
大明方天中。
弃养东朝苦匆匆。
玉座如存，永隔慈容。
恨难穷。
崇庆空。
飚轮仙驭无踪。
超宇宙，驾云龙。
祎翟掩轩宫。
柏城王气长郁葱。
温洛照寒崧。
光灵在上，徽音流千古，昭如日月丽层穹。
太任家邦隆。
彤史青编永垂鸿。
清朝笙镛。
奏假钦崇。
转招摇。
厚陵回望，双阙起岧峣。
晓日丽谯。
金爵上干霄。
风雨阕，夜宫闭，不重朝。
奉鸾镳渐遥。
玉京知何处，飞英衔恤，乱絮缠悲，春路迢迢。
缥缈哀音，发龙笳凤箫。
光景同，惨淡度岩邑，指河桥。
马萧萧。
络绎星轺。
拂天容卫，江海上寒潮。
万国魂销。
追昔御东朝。
开钿扇，垂珠箔，侍珰貂。
宝香烧。
散飘。
开仁寿域，神孙高拱，昆仑渤澥，玉烛方调。
一旦宫车晚，旋归泬寥。
九载初，如梦次，功得琼瑶。
延和幄座，临御九年中。
往事已成空。
皇基固覆盂四海，本自太任功。
九虞初毕下西宫。
朝礻石与天崇。
周家盛，卜年卜世，万祀永无穷。
春风湖外。
红杏花初退。
孤馆静，愁肠碎。
泪馀痕在枕，别久香销带。
新睡起。
小园戏蝶飞成对。
惆怅人谁会。
随处聊倾盖。
情暂遣，心何在。
锦书消息断，玉漏花阴改。
迟日暮，仙山杳杳空云海。
柳烟霁色方春。
花露逼金茎。
秋千院落，海棠渐老，才过清明。
嫩玉腕托香脂脸，相传粉、更与谁情。
秋波绽处，相思泪迸，天阻深诚。
予甥法真祥师以子瞻内相所作醉翁操见寄。
予以为未工也，倚其声作之，写呈法真，知可意否。
谢山醉吟先生书。
冷冷潺潺。
寒泉。
泻云间。
如弹。
醉翁洗心逃区环。
自期猿鹤俱闲。
情未阑。
日暮造深原。
异芳谁与搴。
忘还。
泛声同。
琼楼玉阙，归去何年。
遗风馀思，犹有猿吟鹤怨。
花落溪边。
萧然。
莺语林中清圆。
空山。
春又残。
客怀文章仙。
度曲响涓涓。
清商回徵星斗寒。
融和又报。
乍瑞霭霁色，皇州春早。
翠幰竞飞，玉勒争驰都门道。
鳌山彩结蓬莱岛。
向晚色、双龙衔照。
绛绡楼上，彤芝盖底，仰瞻天表。
缥缈。
风传帝乐，庆三殿共赏，群仙同到。
迤逦御香，飘满人间闻嬉笑。
须臾一点星球小。
渐隐隐、鸣鞘声杳。
游人月下归来，洞天未晓。
泛水新荷，舞风轻燕，园林夏日初长。
庭树阴浓，雏莺学弄新簧。
小桥飞入横塘。
跨青苹、绿藻幽香。
朱阑斜倚，霜纨未摇，衣袂先凉。
歌欢稀遇，怨别多同，路遥水远，烟淡梅黄。
轻衫短帽，相携洞府流觞。
况有红妆。
醉归来、宝蜡成行。
拂牙床。
纱厨半开，月在回廊。
人烟一簇。
正寄演，客飞升，翠微麓。
楼阁参差，下瞰水天红绿。
腰间剑去人安在，记千年、寸阴何速。
山趋三岸，潭吞二水，岁丰人足。
是处有、雕阑送目。
更无限笙歌，芳酝初熟。
休诧滕王看处，落霞孤鹜。
雨中尤爱烟波上，见渔舟、来去相逐。
数声歌向芦花，还疑是湘灵曲。
插云翠壁。
为送目入遥空，见山色。
金鼎丹成去也，晋朝高客。
百花岩下遗孙在，赋何人、离尘风骨。
翠微缘近，希夷志远，洞天踪迹。
近剑有、为龙信息。
怪潭上灵光，雷电相击。
尤好风波乍霁，鹭汀斜日。
倚栏白尽行人鬓，但沈沈、群岫凝碧。
利名休事蝇头，飞舠送君南此。
落日衔山，行云载雨俄鸣。
一顷新荷，坐间疑是秋声。
烟波醉客，见快哉、风恼娉婷。
香和清点，为人吹在衣襟。
珠佩欢言，放船且向前汀。
绿伞红幢，自从天汉相迎。
飞鸥独落，芦边对、几朵繁英。
侑觞人唱，乍闻应似湘灵。
通一月而泛咏，已侑金卮；辨四时而各言，未劳檀板。
晦朔乃取于盈阙，寒暑盖资其往来。
群动息而忙者闲，观光台上；众景生而悲者笑，窥影杯中。
饮阑梦觉，则斜月得其情；望重意新，则初月致其事。
是宜擅有六义，离为七章，尽入歌声，共资一笑。
多幸春来云雨少。
且教月与花相照。
清色真香庭院悄。
前事杳。
还嗟此景何时了。
莫道难逢开口笑。
夜游须趁人年少。
光泛雕栏寒料峭。
迂步绕。
不劳秉烛壶天晓。
汗漫金华寒委地。
火云散尽奇峰势。
纨扇团圆休与比。
犹可喜。
恩情不怕凉飙至。
梦冷魂高何处寄。
琉璃砌上笼人睡。
逃暑广寒宫似水。
缘有累。
乘风却下人间世。
人在月中霄汉远。
仙槎乘得秋风便。
寒信已归砧上练。
衣未翦。
疏窗空引相思怨。
须信婵娟尤有恋。
轻飞叶上清光转。
寒菊枝头笼婉变。
人初宴。
新妆更学铅华浅。
三月为光今夜半。
一年人爱今回满。
莫放笙歌容易散。
须同玩。
姮娥解笑人无伴。
抱尽金精来碧汉。
醉吟莫作寻常看。
已过中天欢未断。
还同叹。
时情已向明朝换。
风入金波凝不住。
玉楼间倚谁飞举。
霜艳雪光来竞素。
分辨处。
独垂馀意窥庭户。
强薄罗衣催玉步。
美人为我当尊舞。
醉到春来能几度。
愁今古。
月华不去年华去。
方令庚生初皎皎。
珠帘钩上华堂晓。
十二栏干多窈窕。
妆欲妙。
玉篦偷学娥眉小。
扰扰时人随兔走。
十人皆望菱花照。
瑞荚莫嫌生得少。
圆未了。
已圆却恐佳期窎。
已送清歌归去后。
东南楼上人声悄。
冷落尤临弦上调。
欢意少。
空将万感收残照。
窗外剑光初出鞘。
斜窥梦断人年少。
未到盖棺心未了。
尘虑扰。
双眸竟入扶桑晓。
朝霭藏晖，客袍惊暖，天巧无竟。
杳杳谁知，包含造化，忽作人间瑞。
儿童欢笑，忙来花下，便饮九春和气。
急拿舟，高人乘兴，江天助我幽思。
缤纷似翦，峥嵘如画，莫道冬容憔悴。
恍象含空，尘无一点，疑在天宫里。
酒楼酣宴，茶轩清玩，旦待桂花来至。
有馀光，明年待看，明红暗翠。
天接重云，月临残腊，时有幽意。
化作瑶池，纷纷戏蝶，一色非人世。
无情征雁，乘风南向，怅望有情难寄。
暖惊梅，先传芳信，夜来万宝春到。
中齐胜境，东藩和气，自有名园佳丽。
一梦休嗟，三千好客，何处寻珠履。
小堂人静，尊前清昼，好惜岁华如逝。
管弦中，金杯更劝，朱颜皓齿。
春前信息，到处欢声满。
旌旆出西郊，拥笙歌、婵娟两畔。
东巡事往，空有雪中山，仙驭悄，古风间，谩动吟人叹。
天边身世，况值重华旦。
击坏访遗民，想如云、望中不断。
功名休论，齐楚共唐虞，开口笑，插花归，更候清秋晚。
雪云浓。
送愁思，衾寒更怯霜风。
惹起离恨，为光阴恼，人意无穷。
谁省年华屡换，渐作个、浮生玉髯翁。
休易感，新醅泛蚁，且共时同。
相逢。
笑语相契，况驾言游处，山里齐宫。
寂寞时候，自有皓景，粉泽冬容。
先顾丽人期约，痛赏倏、花开洛城红。
三十日，回头过尽，喜对春工。
天女多情，梨花碎翦，人间赠与多才。
渐瑶池潋滟，粉翘徘徊。
面旋不禁风力，背人飞去还来。
最清虚好处，遥度幽香，不掩寒梅。
岁华多幸呈瑞，泛寒光，一样仙子楼台。
虽喜朱颜可照，时更相催。
细认沙汀鹭下，静看烟渚潮回。
遣青蛾趁拍，斗献轻盈，且更传杯。
谁艰留得年华住。
韶华今在何处。
万林飞尽，但惊天篆，半空无数。
望消息、霜催雁过，佳人愁起云垂暮。
就绣幕、红炉去。
金鸭时飘异香，柳腰人舞。
休道行且分飞，共乐还一岁，见景长是欢聚。
大来芳意，既与名园，是花为主。
翠娥说、尊前笑语。
来年管取人如故。
向寂寞，中先喜，俄顷飞琼，化成寰宇。
每到花开春已暮。
况是人生，难得长欢聚。
一日一游能几度。
看看背我堂堂去。
蝶乱蜂忙红粉妒。
醉眼吟情，且与花为主。
雪怨云愁无问处。
芳心待向谁分付。
兴到浓时春不住。
昨夜雕栏，放了花无数。
谈笑急邀吟醉侣。
青娥也合随轩去。
媚恐情生娇恐妒。
今日开尊，多幸无风雨。
休唱宴琼林一句。
来年花共人何处。
南北两山骄欲斗。
中有涟漪，莫道壶山小。
落落情怀临漂渺。
驾言来处铃斋悄。
行到桃溪花解笑。
人面相逢，竞好窥寒照。
醉步欹斜西日少。
欢声犹唱多情调。
高下亭台山水境。
两畔清辉，中有垂杨径。
鹭点前汀供雪景。
花乘流水传春信。
不醉无归先说定。
醉待言归，又被风吹醒。
月下壶天游未尽。
广寒宫是波中影。
杳杳晴虚寒漫漫。
放下尘劳，相共游银汉。
便入醉乡休浩叹。
神仙只在云门馆。
饮兴偏宜流水畔。
时有红蕖，落在黄金盏。
鹭未忘机移别岸。
画船更上前汀看。
水鉴中看尤未老。
乘兴拿舟，更向湘江过。
俯仰太虚都一个。
九春风思谁吟到。
闲上钓台云外坐。
待得金鳞，始放芳尊倒。
醉后言归犹更早。
素纤有数君须道。
雕栏闲倚，瑞雪霁、浣出人间金碧。
下想名园，芳心多少，欲占九州颜色。
洞开路入丹汉，自是神仙真宅。
寒吟外，看歌云舞雪，光阴难得。
谁共怀古意，东海一老，居易头垂白。
自此英雄，功名相继，空有寂寥遗迹。
圣贤电拂休笑，离合许多宾客。
使君乐与人同，且对云门斜日。
红紫趁春阑，独万簇琼英，尤未开罢。
问谁共、绿幄宴群真，皓雪肌肤相亚。
华堂路，小桥边，向晴阴一架。
为香清、把作寒梅看，喜风来偏惹。
莫笑因缘，见景跨春空，荣称亭榭。
助巧笑、晓妆如画，有花钿堪借。
新醅泛、寒冰几点，拚今日、醉尤飞斝。
翠罗帏中，卧蟾光碎，何须待还舍。
夏景舒长，麦天清润，高低万木成阴。
晓意寒轻，一声未放蝉吟。
但闻莺友同音。
燕华堂、绿水中心。
芙蓉都没，红妆信息，终待重寻。
清冷相照，邂逅俱欢，翠娥拥我，芳酝强斟。
笙歌引步，登临更向瑶岑。
卧影沈沈。
自风来、与客披襟。
纵更深。
归来洞府，红烛如林。
天南游客。
甚而今、却送君南国。
薰风万里无限，吟蝉暗续，离情如织。
秣马脂车，去即去、多少人惜。
为惠爱、烟惨云山，送两城愁作行色。
飞帆过、浙西封城。
到秋深、且舣荷花泽。
就船买得鲈鳜，新谷破、雪堆香粒。
此兴谁同，须记东秦，有客相忆。
愿听了、一阕歌声，醉倒拚今日。
醱醅初熟。
竞看九日、西风弄寒菊。
姝子新妆，向晓淡黄千簇。
清香闹处君须住，掺盈头、醉乡相逐。
马台欢笑，龙山纵逸，佳话重绪。
共尽日、登临未足。
更休问明年，浮世荣辱。
难得良辰，鬓发见秋尤绿。
且邀月照金尊上，近人寒、如对飞瀑。
宴归还趁人来，茱萸佩垂红玉。
梅霖初歇。
乍绛蕊海榴，争开时节。
角黍包金，香蒲切玉，是处玳筵罗列。
斗巧尽输年少，玉腕彩丝双结。
舣彩舫，看龙舟两两，波心齐发。
奇绝。
难画处，激起浪花，飞作湖间雪。
画鼓喧雷，红旗闪电，夺罢锦标方彻。
望中水天日暮，犹见朱帘高揭。
归棹晚，载荷花十里，一钩新月。
乱蝉何事，冒暑吟如诉。
断续声中为谁苦。
阵云行碧落，舒卷光阴，秋意爽，俄作晴空骤雨。
明珠无限数。
都在荷花，疑是星河对庭户。
莫负昼如年，况有清尊，披襟坐、水风来处。
信美景良辰、自古难并，既不遇多才，岂能欢聚。
杳无风色，肠断莲花信。
水鉴云垂数峰影。
向劳生辛苦，寒暑煎人，争不老，空想秋堂夜静。
玉姬挥皓月，时送微凉，莫吝金卮为伊尽。
柳下夕阳收，傍水重游，花茵上、雪回襟冷。
问避暑天机、自有奇人，但且对湖光，世间谁醒。
世间言笑，天上谁欢聚。
河汉涵秋静无暑。
望丹霄杳杳，云幄俄开，缘会远，空引时情万缕。
彩楼人送目，今夕无变，巧在灵丝暗相许。
爽气御西风，众乐难寻，乘槎看、鹊桥初度。
过几刻良时、早已分飞，向月下何辞，十分芳醑。
化工多事了，却收天巧，都与西风。
数峰云如扫，闲垂六幕，初见秋容。
昨夜烦襟顿释，一雨洗遥空。
偏有银蟾好，千里人同。
引起游人多感，为静中景色，悲思无穷。
傍雕栏怀古，谁问紫元翁。
也难逢、金华时候，又岂知、幽会水精宫。
尘缘满，指烟霞去，多在江东。
琼馆烟轻，银河风细，玉桥云锁方开。
晓千虹丈，宛转下天来。
人在水精宫里，行乐处、锦绣成堆。
仍相问，人间天上，何处有蓬莱。
徘徊。
追往事，征南巧架，传野怀才。
谩石驱东海，沙合龙台。
好是乐成初宴，红牙碎、声隐晴雷。
江天晚，游人未散，莫放隼旟回。
霜月和银灯，乍送目楼台，星汉高下。
爱东风、已暖绮罗香，竞走去来车马。
红莲万斛，开尽处、长安一夜。
少年郎、两两桃花面，有馀光相借。
因甚灵山在此，是何人、能运神化。
对景便作神仙会，恐云轩且驾。
思曾待、龙楼俯览，笑声远、洞天飞斝。
向东来、尤幸时如故，群芳未开谢。
遽暖间俄寒，妙用向园林，难问春意。
万般声与色，自闻雷、便作浮华人世。
红娇翠软，谁顿悟、天机此理。
似韶容、可驻无人会，且忘言闲醉。
当度仙家长日，向人间、闲看佳丽。
念远处有东风在，梦悠悠往事。
桃溪近、幽香远远，谩凝望、落花流水。
桂华中、珠佩随轩去，还从卖花市。
已觉遍韶容，最后有花王，芳信来报。
魏妃天与色，拥姚黄、去赏十洲仙岛。
东君到此，缘费尽、天机亦老。
为娇多，只恐能言笑。
惹风流烦忙。
莫道两都迥出，倩多才、吟看谁好。
为我惨有如花面，说良辰欲过。
须勤向、雕栏秉烛，更休管、夕阳芳草。
算来年、花共人何处，金尊为花倒。
绿盖纷纷，多少个、云霄仙子。
应是有，瑶池盛会，靓妆临水。
无奈轻盈风信急，瑞香乱翟红相倚。
谁共吟、此景竹林人，桃溪士。
时雨过，明珠细。
朝雾染，香腮腻。
轻舟破幽径，烦襟都洗。
每一朵须寻华池景，寿觞边偶得龟千岁。
乘兴泻、云液落新荷，休辞醉。
红旗高举。
飞出深深杨柳渚。
鼓击春雷。
直破烟波远远回。
欢声震地。
惊退万人争战气。
金碧楼西。
衔得锦标第一归。
紫元翁一日公馀，危坐寂寥。
幽怀逸思，偶往云山烟波之间，想见其为乐也，因作云山、烟波二行，歌之以瑶池月。
精严禅老请刻之石，乃书以遗之。
微尘濯尽，栖真处、群山排在云汉。
青盘翠跃，掩映平林寒涧。
流水急、数片桃花逝，自有留春仙馆。
秦渔问，前朝换。
卢郎待，今生满。
谁伴。
元翁笑语，相从未晚。
更安得、世味堪玩。
道未立、身尤是幻。
浮生一梭过，梦回人散。
卧松庵、当会灵源，现万象、无中须看。
乾坤鼎，阴阳炭。
琼枝秀，金圆烂。
何患。
朝元事往，孤云难管。
扁舟寓兴，江湖上、无人知道名姓。
忘机对景，咫尺群鸥相认。
烟雨急、一片篷声碎，醉眼看山还醒。
晴云断，狂风信。
寒蟾倒，远山影。
谁听。
横琴数曲，瑶池夜冷。
这些子、名利休问。
况是物、都归幻境。
须臾百年梦，去来无定。
向婵娟、留住青春，笑世上、风流多病。
蒹葭渚，芙蓉径。
放侯印，趁渔艇。
争甚。
须知九鼎，金砂如圣。
满到十分人望尽。
仙桂无根，到处留光景。
听我尊前欢未竟。
金卮已弄寒蟾影。
银色界中风色定。
散了浮云，宝匣初开镜。
归去不须红烛影。
天边自与人相趁。
古往今来忙里过。
今古清光，静照人行道。
难似素娥长见好。
见频只是催人老。
欲驻征轮无计那。
世上多情，却被无情恼。
夜夜鸟飞谁识破。
满头空恨霜华早。
俄落盏中如有恋。
盏未干时，还见霜娥现。
说向翠鬟斟莫浅。
殷勤此意应相劝。
光景尤宜年少面。
千里同看，不与人同怨。
席上笑歌身更健。
良时只愿长相见。
千二百回圆未半。
人世悲欢，此景长相伴。
行到身边琼步款。
金船载酒银河畔。
谁为别来音信断。
那更蟾光，一点窥孤馆。
静送忘言愁一段。
会须莫放笙歌散。
人逐金乌忙到夜。
不见金乌，方见人闲暇。
天汉似来尊畔泻。
须知闲暇欢无价。
银色满身谁可画。
两腋风生，爽气骎骎马。
待入蟾宫偷造化。
姮娥已许仙方借。
适来已陈十二短章，辄歌三五盛景。
累累清韵，尚渐梁上之飞尘；抑抑佳宾，须作乡中之醉客。
同乐当勤于今夕，相从或系于他年。
更赋幽情，再声佳咏。
万籁无声天地静。
清抱朱弦，不愧丹霄镜。
照到林梢风有信。
抬头疑是梅花领。
万感只应闲对景。
独倚危栏，扰扰人初定。
吟不尽中愁不尽。
溪山千古沈沈影。
谁悟月中真火冷。
能引尘缘，遂出轮回境。
争奈多情都未醒。
九回肠断花间影。
万古兴亡闲事定。
物是人非，杳杳无音信。
问月可知谁可问。
不如且醉尊前景。
忽送林光禽有语。
飞入遥空，失素归洲鹭。
照处无私清望富。
馀辉不惜人人与。
玉绳欲到中天路。
且待飞觞，缓缓移琼步。
花下影圆良夜午。
东南楼上还相顾。
一望瑶华初委地。
更约幽人，共赏岩边翠。
试把方诸聊与试。
无情争得无中泪。
飞瀑恐从星汉至。
渐向宾筵，但觉寒如水。
自爱一轮方得意。
轻随箕毕还成累。
鸿落寒滨，燕辞幽馆，西成万室，颦眉人少。
自古云阶，洞门何处，南望数峰秋晓。
千骑旌麾远，去寻直、忙中心了。
佩声盘入，烟霞绝顶，谁闻欢笑。
当候青童相报。
因待访仙人，长生微妙。
置俎争来，四乡宴社，且看翠围红绕。
似可扪青汉，到北扉、两城斜照。
醉翁回首，丹台梦觉，钧天声杳。
乾坤生古意，草木起秋声。
移人名利境，梦中惊。
便寻灵宝，凤髓与龟精。
密报黄芽就，紫府门开，道情有个莺莺。
问归含楚山青。
卧影水天明。
松庵谁笑话，见还婴。
鹤归日落，聚散两忘情。
好笑人痴处，白头青冢，世间犹说醒醒。
露晞向晚，帘幕风轻，小院闲昼。
翠迳莺来，惊下乱红铺绣。
倚危墙，登高榭，海棠经雨胭脂透。
算韶华，又因循过了，清明时候。
倦游燕、风光满目，好景良辰，谁共携手。
恨被榆钱，买断两眉长斗。
忆高阳，人散后。
落花流水仍依旧。
这情怀，对东风、尽成消瘦。
春风曾见桃花面。
重见胜初见。
两枝独占小春开。
应怪刘郎迷路、又重来。
旁人应笑髯公老。
独爱花枝好。
世间好景不长圆。
莫放笙歌归院、且尊前。
嫩水采蓝，遥堤映翠，半雨半烟桥畔。
鸣禽弄舌，蔓草萦心，偏称谢家池馆。
红粉墙头，柳摇金缕，纤柔舞腰低软。
被和风、搭在阑干，终日绣帘谁卷。
春易老，细叶舒眉，轻花吐絮，渐觉绿阴垂暖。
章台系马，灞水维舟，追念凤城人远。
惆怅阳关故国，杯酒飘零，惹人肠断。
恨青青客舍，江头风笛，乱云空晚。
行人欲上来时路。
破晓雾、轻寒去。
隔叶子规声暗度。
十分酒满，舞茵歌袖，沾夜无寻处。
故人近送旌旗暮。
但听阳关第三句。
欲断离肠馀几许。
满天星月，看人憔悴，烛泪垂如雨。
千峰百嶂宜州路。
天黯淡、知人去。
晓别吾家黄叔度。
弟兄华发，远山修水，异日同归处。
樽罍饮散长亭暮。
别语缠绵不成句。
已断离肠能几许。
水村山馆，夜阑无寐，听尽空阶雨。
画堂银烛明如昼。
见林宗、巾垫羞蓬首。
针指花枝，线赊罗袖。
须臾两带还依旧。
劝君倒戴休令后。
也不须、更漉渊明酒。
宝箧深藏，浓香熏透。
为经十指如葱手。
落帽晚风回。
又报黄花一番开。
扶杖老人心未老，堪咍。
漫有才情付与谁。
芳意正徘徊。
传与西风且慢吹。
明日馀尊还共倒，重来。
未必秋香一夜衰。
少年看花双鬓绿。
走马章台管弦逐。
而今老更惜花深，终日看花看不足。
坐中美女颜如玉。
为我一歌金缕曲。
归时压得帽檐欹，头上春风红簌簌。
岁晚凤山阴，看尽楚天冰雪。
不待牡丹时候，又使人轻别。
如今归去老江南，扁舟载风月。
不似画梁双燕，有重来时节。
八十一年住世，四千里外无家。
如今流落向天涯。
梦到瑶池阙下。
玉殿五回命相，彤庭几度宣麻。
止因贪此恋荣华。
便有如今事也。
韩愈文章盖世，谢安情性风流。
良辰美景在西楼。
敢劝一卮芳酒。
记得南宫高第，弟兄争占鳌头。
金炉玉殿瑞烟浮。
高占甲科第九。
行客。
行客。
身世东西南北。
家林迢递不归。
岁时悲盛泪垂。
垂泪。
垂泪。
两鬓与霜相似。
华草。
华草。
秀发乘春更好。
深心密竹纷纷。
妖韶随处动人。
人动。
人动。
王孙公子情重。
西母池边宴罢，赠南枝、步玉霄。
绪风和扇，冰华发秀，雪质孤高。
汉陂呈练影，问是谁、独立江皋。
便凝望、壶中珪璧，天下琼瑶。
清标。
曾陪胜赏，坐忘悉、解使尘销。
况双成与乳丹点染，都付香梢。
寿妆酥冷，郢韵佩举，麝卷云绡。
乐逍遥。
凤凰台畔，取次忆吹箫。
晓日初长，正锦里轻阴，小寒天气。
未报春消息，早瘦梅先发，浅苞纤蕊。
揾玉匀香，天赋与、风流标致。
问陇头人，音容万里。
待凭谁寄。
一样晓妆新，倚朱楼凝盼，素英如坠。
映月临风处，度几声羌管，愁生乡思。
电转光阴，须信道、飘零容易。
且频欢赏，柔芳正好，满簪同醉。
小雨廉纤风细细。
万家杨柳青烟里。
恋树湿花飞不起。
愁无比。
和春付与西流水。
九十光阴能有几。
金龟解尽留无计。
寄语东城沽酒市。
拚一醉。
而今乐事他年泪。
风急还收，云冻又开，海阔无人翦水。
算六出工夫，怎教容易。
刚被郢歌楚舞，镇独向、尊前夸轻细。
想谢庭诗咏，梁园赋赏，未成欢计。
天意。
是则是。
便下得控持，柳梢梅蕊。
又争奈、看看渐回春意。
好趁东君未觉，预先把、园林都装缀。
看是处、玉树琼枝，胜却万红千翠。
胡马嘶风，汉旗翻雪，彤云又吐，一竿残照。
古木连空，乱山无数，行尽暮沙衰草。
星斗横幽馆，夜无眠、灯花空老。
雾浓香鸭，冰凝泪烛，霜天难晓。
长记小妆才了，一杯未尽，离怀多少。
醉里秋波，梦中朝雨，都是醒时烦恼。
料有牵情处，忍思量、耳边曾道。
甚时跃马归来，认得迎门轻笑。
飞花成阵。
春心困。
寸寸。
别肠多少愁闷。
无人问。
偷啼自揾。
残妆粉。
抱瑶琴、寻出新韵。
玉纤趁。
南风未解幽愠。
低云鬓。
眉峰敛晕。
娇和恨。
风波未息。
虚名浮利终无益。
不如早去备蓑笠。
高卧烟霞，千古企难及。
君今既已装行色。
定应雁塔题名籍。
他年若到南雄驿。
玉石休分，徒累卞和泣。
日射平溪玉宇中。
云横远渚岫重重。
野花犹向涧边红。
静看沙头鱼入网，闲支藜杖醉吟风。
小春天气恼人浓。
风炉煮茶。
霜刀剖瓜。
暗香微透窗纱。
是池中藕花。
高梳髻鸦。
浓妆脸霞。
玉尖弹动琵琶。
问香醪饮么。
清江平淡，疏雨和烟染。
春在广寒宫，付江梅、先开素艳。
年年第一，相见越溪东，云体态，雪精神，不把年华占。
山亭水榭，别恨多销黯。
又是主人来，更不辜、香心一点。
题诗才思，清似玉壶冰，轻回顾，落尊前，桃杏声华减。
斜日平山寒已薄。
雪过松梢，犹有残英落。
晚色际天天似幕。
一尊先与东风约。
邀得红梅同宴乐。
酒面融春，春满纤纤萼。
客意为伊浑忘却。
归船且傍花阴泊。
春遇瑶池，长空飞下残英片。
素光围练。
寒透笙歌院。
莫把寿阳，妆信传书箭。
掩香面。
汉宫寻遍。
月里还相见。
十里青山远，潮平路带沙。
数声啼鸟怨年华。
又是凄凉时候、在天涯。
白露收残暑，清风衬晚霞。
绿杨堤畔闹荷花。
记得年时沽酒、那人家。
谁将妙笔。
写就素缣三百匹。
天下应无。
此是钱塘江上图。
一般奇绝。
云淡天低秋夜月。
费尽丹青。
只这些儿画不成。
江南三月。
犹有枝头千点雪。
邀上芳尊。
却占东君一半春。
尊前眼底。
南国风光都在此。
移过江来。
从此江南不复开。
解舞清平乐，如今说向谁。
红炉片雪上钳锤。
打就金毛狮子、也堪疑。
木女明开眼，泥人暗皱眉。
蟠桃已是著花迟。
不向春风一笑、待何时。
浓润侵衣，暗香飘砌。
雨中花色添憔悴。
凤鞋湿透立多时，不言不语厌厌地。
眉上新愁，手中文字。
因何不倩鳞鸿寄。
想伊只诉薄情人，官中谁管闲公事。
业霄逸韵祥烟渺。
摇金翠、玲珑三岛。
地控全吴，山横旧楚春来早。
千里断云芳草。
六朝遗恨连江表。
都分付、倚楼吟啸。
铁瓮城头，一声画角吹残照。
带夜潮来到。
花戟云幡拥上方。
画帘风细度春香。
银色界前多远景。
人静。
铁城西面又斜阳。
山色入江流不尽，古今一梦莫思量。
故里无家归去懒。
伤远。
年华满眼多凄凉。
南徐好，城里小花山。
淡薄融香松滴露，萧疏笼翠竹生烟。
风月共闲闲。
金晕暗，灯火小红莲。
太尉昔年行乐地，都人今日散花天。
桃李但无言。
南徐好，桥下渌波平。
画柱千年尝有鹤，垂杨三月未闻莺。
行乐过清明。
南北岸，花市管弦声。
邀客上楼双榼酒，舣舟清夜两街灯。
直上月亭亭。
南徐好，溪上百花堆。
宴罢歌声随水去，梦回春色入门来。
芳草遍池台。
文彩动，奎璧烂昭回。
玉殿仪刑推旧德，金銮词赋少高才。
丹诏起风雷。
南徐好，春坞锁池亭。
山送云来长入梦，水浮花去不知名。
烟草上东城。
歌榭外，杨柳晚青青。
收拾年华藏不住，暗传消息漏新声。
无计奈流莺。
南徐好，多景在楼前。
京口万家寒食日，淮南千里夕阳天。
天际几重山。
莺啼处，人倚画阑干。
西寨烟深晴后色，东风春减夜来寒。
花满过江船。
南徐好，浮玉旧花宫。
琢破琉璃闲世界，化城楼阁在虚空。
香雾锁重重。
天共水，高下混相通。
云外月轮波底见，倚阑人在一光中。
此景与谁同。
南徐好，樽酒上西楼。
调鼎勋庸还世事，镇江旌节从仙游。
楼下水空流。
桃李在，花月更悠悠。
侍燕歌终无旧梦，画眉灯暗至今愁。
香冷舞衣秋。
南徐好，桥下绿杨村。
两榭风流称郡守，二苏家世作州民。
文彩动星辰。
书万卷，今日富儿孙。
三径客来消永昼，百壶酒尽过芳春。
江月伴开尊。
南徐好，直下控淮津。
山放凝云低凤翅，潮生轻浪卷龙鳞。
清洗古今愁。
天尽处，风水接西滨。
锦里不传溪上信，杨花犹见渡头春。
愁杀渡江人。
水枫叶下，乍湖光清浅。
凉生商素。
西帝宸游罗翠盖，拥出三千宫女。
绛彩娇春，铅华掩昼，占断鸳鸯浦。
歌声摇曳，浣纱人在何处。
别岸孤袅一枝，广寒宫殿，冷落栖愁苦。
雪艳冰肌羞淡泊，偷把胭脂匀注。
媚脸笼霞，芳心泣露，不肯为云雨。
金波影里，为谁长恁凝伫。
青条绿叶。
结起蓬瀛连万叠。
风引飘飘。
下有红波引六鳌。
五城烟敛。
剪碎彩云红点点。
帖在山腰。
旁有斑斑雪未消。
楚客才华为发扬。
深林著意不相忘。
梦成燕国正芬芳。
莫把品名闲议拟，且看青凤羽毛长。
十分领取面前香。
轻红蔓引丝多少。
剪青兰叶巧。
人向月中归，留下星钿，弹破真珠小。
等闲不管春知道。
多著绣帘围绕。
只恐被东风，偷得馀香，分付闲花草。
味过华林芳蒂，色兼阳井沈朱。
轻匀绛蜡里团酥。
不比人间甘露。
神鼎十分火棘，龙盘三寸红珠。
清含冰蜜洗云腴。
只恐身轻飞去。
飞香漠漠帘帷暖。
一线水沈烟未断。
红楼西畔小阑干，尽日倚阑人已远。
黄梅雨入芭蕉晚。
凤尾翠摇双叶短。
旧年颜色旧年心，留到如今春不管。
楚江南岸小青楼。
楼前人舣舟。
别来后庭花晚，花上梦悠悠。
山不断，水空流，谩凝眸。
建康宫殿，燕子来时，多少闲愁。
钟山影里看楼台。
江烟晚翠开。
六朝旧时明月，清夜满秦淮。
寂寞处，两潮回。
黯愁怀。
汀花雨细，水树风闲，又是秋来。
清波门外拥轻衣。
杨花相送飞。
西湖又还春晚，水树乱莺啼。
闲院宇，小帘帏。
晚初归。
钟声已过，篆香才点，月到门时。
长桥春水拍堤沙。
疏雨带残霞。
几声脆管何处桥下有人家。
宫树绿，晚烟斜。
噪闲鸦。
山光无尽，水风长在，满面杨花。
涌金门外小瀛洲。
寒食更风流。
红船满湖歌吹，花外有高楼。
晴日暖，淡烟浮。
恣嬉游。
三千粉黛，十二阑干，一片云头。
开到杏花寒食近。
人在花前，宿酒和春困。
酒有尽时情不尽。
日长只恁厌厌闷经岁别离闲与问。
花上啼莺，解道深深恨。
可惜断云无定准。
不能为寄蓝桥信。
岸草平沙。
吴王故苑，柳袅烟斜。
雨后寒轻，风前香软，春在梨花。
行人一棹天涯。
酒醒处、残阳乱鸦。
门外秋千，墙头红粉，深院谁家。
天阔云高，溪横水远，晚日寒生轻晕。
闲阶静、杨花渐少，朱门掩、莺声犹嫩。
悔匆匆、过却清明，旋占得馀芳，已成幽恨。
都几日阴沈，连宵慵困。
起来韶华都尽。
怨入双眉闲斗损。
乍品得情怀，看承全近。
深深态、无非自许。
厌厌意、终羞人问。
争知道、梦里蓬莱，待忘了馀香，时传音信。
纵留得莺花，东风不住，也则眼前愁闷。
成都好，蚕市趁遨游。
夜放笙歌喧紫陌，春邀灯火上红楼。
车马溢瀛洲。
人散后，茧馆喜绸缪。
柳叶已饶烟黛细，桑条何似玉纤柔。
立马看风流。
成都好，药市晏游闲。
步出五门鸣剑佩，别登三岛看神仙。
缥缈结灵烟。
云影里，歌吹暖霜天。
何用菊花浮玉醴，愿求朱草化金丹。
一粒定长年。
金甃蟠龙尾，莲开舞凤头。
凉生宫殿不因秋。
门外莫寻尘世，卷地江流。
霁色澄千里，潮声带两洲。
月华清泛浪花浮。
今夜蓬莱归梦，十二琼楼。
山阴道士。
鹤目龟趺多秀气。
右领将军。
萧散精神一片云。
东山太传。
落落龙骧兼虎步。
潦倒支公。
穷骨零丁少道风。
故园避暑，爱繁阴翳日，流霞供酌。
竹影筛金泉漱玉，红映薇花帘箔。
素质生风，香肌无汗，绣扇长闲却。
双鸾栖处，绿筠时下风箨。
吹断舞影歌声，阳台人去，有当年池阁。
佩结兰英凝念久，言语精神依约。
燕别雕梁，鸿归紫塞，音信凭谁托。
争知好景，为君长是萧索。
庾岭香前亲写得。
子细看，粉匀无迹。
月殿休寻觅。
姑射人来，知是曾相识。
不要青春闲用力。
也会寄、江南信息。
著意应难摘。
留与梨花，比并真颜色。
广寒晓驾，姑射寻仙侣。
偷被霜华送将去。
过越岭、栖息南枝，匀妆面、凝酥轻聚。
爱横管、孤度陇头声，尽拚得幽香，为君分付。
水亭山驿，衰草斜阳，无限行人断肠处。
尽为我、留得多情，何须待、春风相顾。
任倒断、深思向梨花，也无奈寒食，几番春雨。
德感元精，岳方孕秀，才明渊智神兼授。
飞鸣早应舜韶来，五符千骑难淹久。
熊梦开祥，龟文献寿。
龙香卷雾摇东斗。
南天为现老人星，一时顶礼抬双神。
三月迟迟，牡丹时节，算来淑景方融。
板舆闲暇，香雾锁花宫。
曾侍瑶池宴席，三千女，深浅匀红。
轻含笑，尊前认得，阿母旧慈容。
倾心。
齐献寿，一时倾倒，春在杯中。
戏彩衣间作，喜气重重。
更有天仙寄语，教皓鹤、双舞云空。
人长命，花枝长在，岁又东风。
报一阳初动，二五蓂疏，履长时候。
大昴星精，宛分灵储秀。
早运钧衡，亟还貂衮，向载歌成后。
书展仪形，承华羽翼，恩深惟旧。
天眷难留，片帆归去，縠水柯山，故人携手。
枕月眠云，老华胥闲书。
夕宴朝欢，况当加庆，献我公眉寿。
五福千祥，山长水远，一樽芳酒。
峻岳储灵，仙才命世。
一枝便折东堂桂。
丹霄岐路出蓬瀛，荀池便是翱翔地。
香吐金猊，樽浮绿蚁。
笙歌燕喜簪缨贵。
松椿愿副况廷心，临梅更待和羹味。
九凤啸歌苑转。
鹤舞长生排遍。
采衣朱绂。
醉挹绮园彭羡。
香在云头，星宫寿纪重新，东斗瑞光昏见。
嘉庆留西宴。
酒乍醒时，便拥一封归传。
雨露旧恩，长沙再膺天眷。
还了宫符，前席受取丁宁，功业算来何晚。
几日中元初过复。
七叶蓂疏，佳气生晴书。
称庆源深流福厚。
天精储粹干星斗。
喜人高堂罗燕豆。
风弄微凉，帘幕披香绣。
暂倩灵龟言永寿。
蟠桃花送长生酒。
一霎雕栏疏雨罢。
三月十三，曾是寒食夜。
尽日暖香熏柏麝。
西施醉起留归驾。
酒满玻璃花艳冶。
莫负春心，快饮千钟罢。
春在燕堂帘幕下。
年芳不问东君借。
中春天气禁烟暖。
余七叶，丹蓂未卷。
海岳灵辉储庆远。
降非熊，运符亨旦。
宝雾香凝，非锦筵红荐。
永算金尊屡满，酒里千年春烂漫。
共朱颜，镇长相见。
耐老花间的子，长生海里明珠。
南天星象降真符。
五福同行同住。
秀骨养成犀顶，被人唤作龙驹。
传家事业有诗书。
富贵功名看取。
乙未河清九曲，神霄瑞降群仙。
唯公珠宠最华年。
高侍玉皇香案。
富贵鹏程九万，康宁鹤算三千。
功成拔宅上青天，愿厕庭中鸡犬。
延陵福绪，蔼遗芳余庆，直至如今。
帝锡朋龟曾献策，早揖丹桂华簪。
一代荣名，三州遗爱，留入歌吟。
归来湖山付得，依旧闲心。
延赏报德推封。
名迁书临，喜天恩垂临。
拜舞龙香迁注想，丹阙拖紫垂金。
酒满霞觞，期君眉寿，千岁与披衿。
年年风月，两行门外桐阴。
仙郎心似长江阔。
妾意如、波间明月。
相随定、一带向东流，共宴乐、无时暂歇。
长生只在长欢悦。
除此外、总应虚设。
笙歌里、身住几何年，十字儿、头边下撇。
凤帘舞带花铺绣。
水沉暖、祥烟迷书。
凤街灯照蕊珠筵，韵双琯、钧声已奏。
绮罗人劝千秋寿。
吉祥满、十分芳酒。
愿人间、嘉庆一千年，共南极、东华长久。
过灵香一炷，燕馆清虚，晚窗风细。
雨入园林，荡凝烟摇曳。
天上春融，暖移残腊，早信音来至。
宫粉龙香，一时撚入，江梅轻蕊。
人在瑶山，九仙书府，静与义皇，澹然相对。
锦琴无声，鼓一轩和气。
丹枝高枝，旧香芬馥，惹赐袍春翠。
再揖文章，声名定与，渊云相继。
长庚星驭重来日，结灵秀、东阳清骨。
过中秋，两夜水犹圆，五福降、先宫第一。
鹤书新自金门出。
乍受得、王宫缨绂。
更登仙。
箓上与长年，倩东斗、真人按笔。
骤西风凄惨，秋昊平分，晚收清书。
素月潜生，倚危墙时候。
渐照芳樽，前中孤影，喜暂时为友。
醉学吴儿，狂歌乱拍，蹁跹双袖。
堪叹从来，误了词赋，进取才能，桂枝难勾。
纵得虚名，与平生相负。
缰锁尘埃，愿怀圭组，强剑眉低首。
平地神仙，清凉世界，君曾知否。
望金华真界，宝婺星垣，瑞符玄动。
羽葆来游，有八鸾环拥。
日在龙房，下弦平月，见崧岳生申。
天上三奇，人间五福，一齐景宠。
骞树七台，紫微金简，授箓延年，大椿腾颂。
玉液称觞，引长生歌送。
彩雾笼云，舞香花萼，降蕊珠仙众。
太史多才，功成异日，鸣箫双凤。
帘幕疏疏风透。
一线香飘金兽。
朱阑倚遍黄昏后。
廊上月华如昼。
别离滋味浓于酒。
著人瘦。
此情不及墙东柳。
春色年年如旧。
含羞倚醉不成歌。
纤手掩香罗。
偎花映烛，偷传深意，酒思入横波。
看朱成碧心迷乱，翻脉脉、敛双蛾。
相见时稀隔别多。
又春尽、奈愁何。
未遇行藏谁肯信，如今方表名踪。
无端良匠画形容。
当风轻借力，一举入高空。
才得吹嘘身渐稳，只疑远赴蟾宫。
雨馀时候夕阳红。
几人平地上，看我碧霄中。
日借轻黄珠缀露。
困倚东风，无限娇春处。
看尽夭红浑漫语。
淡妆偏称泥金缕。
不共铅华争胜负。
殿后开时，故欲寻春去。
去似朝霞无定所。
那堪更著着花雨。
斜阳山下明金碧。
画楼返照融春色。
睡起揭帘旌。
玉人蝉鬓轻。
无言空伫立。
花落东风急。
燕子引愁来。
眉心那得开。
梦中不记江南路。
玉钗翠鬓惊春去。
午醉晚来醒。
暝烟花上轻。
红绡空浥泪。
锦字凭谁寄。
衫薄暖香销。
相思云水遥。
毵毵杨柳绿初低。
澹澹梨花开未齐。
楼上情人听马嘶。
忆郎归。
细雨春风湿酒旗。
郎如陌上尘，妾似堤边絮。
相见两悠扬，踪迹无寻处。
酒面扑春风，泪眼零秋雨。
过了别离时，还解相思否。
蘋叶烟深，荷花露湿。
碧芦红蓼秋风急。
采菱渡口日将沉，飞鸿楼上人空立。
彩凤难双，红绡暗泣。
回纹未剪吴刀沥。
梦云归处不留踪，厌厌一夜凉蟾入。
南郭新居，忆乡社、久成疏隔。
乘暇日、风吹衣袂，花迎村陌。
果核鸡豚张燕豆，儿童父老联宾席。
想笋舆、到处水增光，山添色。
应情念，天涯侄。
随官牒，飘萍迹。
叹离多聚少，感今思昔。
鬓影羞临湘水绿，梦魂常对屏山碧。
凭画栏、搔首望归云，情无极。
富贵不难致，名节几人全。
渡江龙化，于今，五十有三年。
历数朝堂诸老，谁似武夷仙伯，操行老弥坚。
吾道适中否，一柱独擎天。
湖南北，江左右，屡藩宣。
韩公城下，烽火静、米斗三钱。
人愿公归台鼎，我愿公归中隐，九老要齐肩。
岁岁祝公寿，风月伴梅仙。
画船横绝湖波练。
更上雕鞍穷翠巘。
霜橘半垂黄。
征衣尽日香。
钟声云外听。
金界青松映。
何处是华山。
峰峦杳霭间。
送过雕梁旧燕。
听到妆楼新雁。
菊讯一何迟，倒尽清樽谁伴。
魂断。
魂断。
人与暮云俱远。
雨涩风慳，双溪閟、几曾洋溢。
长长是、非霞散绮，岫云凝碧。
修禊欢游今不讲，流觞故事何从觅。
待它时、水到却寻盟，筹输一。
燕舞倦，莺吟毕。
春肯住，才明日。
池塘波绿皱，小荷争出。
童子舞雩浑怅望，吾人提笔谁飘逸。
记去年、修竹暮天寒，无丛迹。
绮席流欢欢正洽，高楼佳气重重。
钗头小篆烛花红。
直须将喜事，来报主人公。
桂月十分春正半，广寒宫殿葱葱。
姮娥相对曲阑东。
云梯知不远，平步蹑东风。
寒日短，草露朝晞。
仙鹤下，梦云归。
大椿亭畔苍苍柳，怅无由、挽住天衣。
昭阳深，暝鸦飞。
愁带箭、恋恩栖。
笳箫三叠奏，都人悲泪袂成帷。
尧传舜，盛事千古难并。
回龙驭，辞凤掖，北内别有蓬瀛。
为天子父，册鸿名。
万年千几福康宁。
春秋不说楚冥灵。
莱衣彩戏，汉殿玉卮轻。
宸游今不见，烟外落霞明。
前回丁未，雾塞神京。
正同符、光武中兴。
擎天独力扶倾。
定宗庙，保河山，乾坤整顿庚庚。
功成了，脱屣遗荣。
访崆峒、容与丹庭。
笑挹庆寰、不留行。
吾皇哀恋，泪血洒神旌。
肠断涛江渡，明日稽山暮云，东望元陵。
璧门双阙转苍龙。
德寿俨祇宫。
轩屏正坐，天子亲拜天公。
仪绅笏，罗鹓鹭，粲庭中。
仙家欢不尽，人世寿无穷。
谁知云路，玉京成就，催返璇穹。
转手万缘空。
见说烟霄好处，不与下方同。
尘合雾迷濛。
笙箫寥寂，楼阁玲珑。
中兴大业，巍巍稽古成功。
事去孤鸿。
忍听宵柝晨钟。
灵举驾，素帏低，杳庞茸。
浙江潮，万神护，川后滋恭。
因山祇事，崔嵬禹穴，此日重逢。
柏城封。
愁长夜、起悲风。
歌清庙、千古诵高宗。
院落深沉，池塘寂静。
帘钩卷上梨花影。
宝筝拈得雁难寻，篆香消尽山空冷。
钗凤斜欹，鬓蝉不整。
残红立褪慵看镜。
杜鹃啼月一声声，等闲又是三春尽。
损屋一间儿。
好与支持。
休教风雨等闲欺。
觅个带修安稳路，休遣人知。
须是着便宜。
运转临时。
袄知险里却防危。
透得玄关归去路，方步云梯。
咄哉牛儿，心壮力壮，几人能可牵系。
为爱原上，娇嫩草萋萋。
只管侵青逐翠，奔走后、岂愿群迷。
争知道，山遥水远，回首到家迟。
牧童，能有智，长绳牢把，短梢高携。
任从它，入泥入水无为。
我自心调步稳，青松下、横笛长吹。
当归处，人牛不见，正是月明时。
梅花似雪。
刚被雪来相挫折。
雪里梅花。
无限精神总属他。
梅花无语。
只有东君来作主。
传语东君。
且与梅花作主人。
草草杯盘访玉人。
灯花呈喜座添春。
邀郎觅句要奇新。
黛浅波娇情脉脉，云轻柳弱意真真。
从今风月属闲人。
凉露洗金井，一叶下梧桐。
谪仙浪游，何事华发作诗翁。
乌帽萧萧一幅，坐对清泉白石，矫首抚长松。
独鹤归来晚，声在碧霄中。
神仙宅，留玉节，驻金狨。
黔南一道、十万貔虎控雕弓。
笑折碧荷倒影，自唱采连新曲，词句满秋风。
剑佩八千几，长入大明宫。
洪迈被拘留。
稽首垂哀告彼酋。
七日忍饥犹不耐，堪羞。
苏武争禁十九秋。
厥父既无谋。
厥子安能解国忧。
万里归来夸舌辨，村牛。
好摆头时便摆头。
笑擘黄柑酒半醒。
玉壶金斗夜生冰。
开窗尽见千山雪，雪未消时月正明。
兰烬短，麝煤轻。
画楼钟鼓已三更。
倚栏谁唱清真曲，人与梅花一样清。
霁霞散晓月犹明。
疏木挂残星。
山径人稀，翠萝深处，啼鸟两三声。
霜华重迫驼裘冷，心共马蹄轻。
十里青山，一溪流水，都做许多情。
玉壶满插梅梢瘦。
帘幕轻寒透。
从今春恨满天涯。
月下几枝疏影、透窗纱。
锦城咫尺如千里。
乍别难成寐。
孤眠半晌断人肠。
夜静分明全似、那人香。
炎精中否，叹人材委靡，都无英物。
胡马长驱三犯阙，谁作长城坚壁。
万国奔腾，两宫幽陷，此恨何时雪。
草庐三愿，岂无高卧贤杰。
天意眷我中兴，吾皇神武，踵曾孙周发。
河海封疆俱效顺，狂虏何劳灰灭。
翠羽南巡，叩阍无路，徒有冲冠发。
孤忠耿耿，剑铓冷浸秋月。
快磨三尺剑，欲斩佞臣头。
醉归来，不悟人间天上，云雨难寻旧迹。
但馀香、暗着罗衾，怎生忘得。
只应将巧畀人间，定却向、人间乞取。
休絮。
休絮。
我自明朝归去。
劝子一杯酒，清泪不须流。
人间千古，俯仰如梦说扬州。
何况楚王台畔，为雨为云无限，人事付轻沤。
聚散随来去，天地有虚舟。
谪仙人，解金龟，换美酒。
载与君游，流水曲觞且赓酬。
麾盖飞迎过霭，江滨响振歌喉，拚醉又何求。
三万六千日，日日此优游。
此事楞严常露布。
梅华雪月交光处。
一笑寥寥空万古。
风瓯语。
迥然银汉横天宇。
蝶梦南华方栩栩。
斑斑谁跨丰干虎。
而今忘却来时路。
江山暮。
天涯目送鸿飞去。
黄橙紫蟹，映金壶潋滟，新醅浮绿。
共赏西楼今夜月，极目云无一粟。
挥尘高谈，倚栏长啸，下视鳞鳞屋。
轰然何处，瑞龙声喷蕲竹。
何况露白风清，银河澈汉，仿佛如悬瀑。
此景古今如有价，岂惜明珠千斛。
灏气盈襟，冷风入袖，只欲骑鸿鹄。
广寒宫殿，看人颜似冰玉。
脸霞红印枕。
睡觉来、冠儿还是不整。
屏间麝煤冷。
但眉峰压翠，泪珠弹粉。
堂深昼永。
燕交飞、风帘露并。
恨无人，与说相思，近日带围宽尽。
重省。
残灯朱幌，淡月纱窗，那时风景。
阳台路迥。
云雨梦，便无准。
待归来，先指花梢教看，却把心期细问。
问因循、过了青春，怎生意稳。
流水一湾西。
晚坐孤亭静。
不见高人跨鹤归，风竹摇清影。
往古与来今，休用重重省。
十里梅花雪正晴，月挂遥山冷。
霜威凄紧，政悲风摇落，千山群木。
十里清香方盛赏，岩桂娇黄姹绿。
九畹衰业，东篱落蕊，到此成粗俗。
孤标高远，淡然还媚幽独。
憔悴诗老多情，问佳人底事，幽居空谷。
日暮天寒垂翠袖，愁倚萧萧脩竹。
林下神情，月边风露，不向雕栏曲。
殷勤惟有，篆烟留得馀馥。
别时抆泪花无语。
但一味、教郎佳。
此日扁舟游远浦。
雨晴云树。
月斜烟树。
目断家何许。
红笺不寄相思句。
人在潇湘雁回处。
屈指归期秋已幕。
万千里路。
两三头绪。
恨不飞将去。
多情赋得相思分。
便揽断、愁和闷。
万种千般说不尽。
吃他圈樻，被他拖逗，便佛也、须教恨。
传消寄息无凭信。
水远山遥怎生奔。
梦也而今难得近。
伊还知道，为伊成病，便死也、谁能问。
翡翠林梢青黛山。
小楼新罨画，卷珠帘。
碧纱窗外水挼蓝。
凭栏处，相对玉纤纤。
人散酒阑珊。
夜长都睡皱，唾花衫。
一弯残月下风檐。
凌波去，罗袜步蹁跹。
万水千山，两头三绪。
凭高望断迢迢路。
钱塘江上客归迟，落花流水青春暮。
步步金莲，朝朝琼树。
目前都是伤心处。
飞鸿过尽没书来，梦魂依旧阳台雨。
费尽东君无限巧。
玉减香销，回首令人老。
梦绕岭头归未到。
角声吹断江天晓。
燕子来时春正好。
寸寸柔肠，休问愁多少。
从此欢心还草草。
凭栏一任桃花笑。
瘦损东阳绿底事，离愁别恨难禁。
夜长谁共拥孤衾。
来时青鬓在，今已二毛侵。
流水青山依旧是，兰桡往事空寻。
一番风雨又春深。
桃花都落尽，赢得是清阴。
乱后此身何计是，翠微深处柴扉。
即今双鬓已如丝。
虚名将底用，真意在鸱夷。
治国无谋归去好，衡门犹可楼迟。
不妨沉醉典春衣。
人生行乐耳，须富贵何时。
长记酒醒人散后，风月满江楼。
楼外烟波万顷秋。
高槛冷飕飕。
想见云鬟香雾湿，斜坠玉搔头。
两处相思一样愁。
休更照鄜州。
隔离疏影照横塘。
东风吹暗香。
陇头归路指苍茫。
江南春兴长。
扃小院，静回廊。
有人凭短墙。
角声惊梦月横窗。
此时能断肠。
临水窗儿。
与卷珠帘看画眉。
雨浴红衣惊起后，争知。
水远山长各自飞。
受尽孤栖。
极目风烟说与谁。
直是为他憔悴损，寻思。
怎得心肠一似伊。
流水断桥衰草，西风落日清笳。
往来赢得鬓边华。
此去征鞍休跨。
烟溆绿深陂筱，霜篱红老江花。
青山尽处是侬家。
拟唤渔舟东下。
门柳疏疏映日，井桐策策翻秋。
萧条不似那时游。
只有山光依旧。
别久犹牵去梦，怀多还惹新愁。
吹箫人在雁回州。
不管沈郎消瘦。
竹寺青灯永夜，江城黄叶高秋。
当时文物尽交游。
更为笛声怀旧。
牢落一生羁思，风流万斛诗愁。
强邀从事到青州。
酒病绵绵越瘦。
抵死漫生要见，偷方觅便求欢。
十分赢得带围宽。
划地如今难恋。
枕畔水沉烟尽，床头银蜡烧残。
鸳衾不觉夜深寒。
记取有人肠断。
别后千思万想，眼前一日三秋。
小街栏槛记追游。
料得新妆依旧。
自笑非常蒂殢，为他无限闲愁。
莫将离恨寄鄜州。
闻道腰肢愈瘦。
酒阑欹枕新凉夜。
断尽人肠也。
西风吹起许多愁。
不道沉腰潘鬓、不禁秋。
如今病也无人管。
真个难消遣。
东邻一笑直千金。
争奈茂陵情分、在文君。
路尽湘江水，人行瘅雾间。
昏昏西日度严关。
天外一簪初见、岭南山。
北雁连书断，新霜点鬓斑。
此时休问几时还。
准拟桂林佳处、过春残。
屈指新冬，肃霜天气重阳后。
授衣时候。
兰菊香盈袖。
此日生申，维岳钟神秀。
倾名酎。
篆添金兽。
共祝如椿寿。
多情被恼。
枉了东君无限巧。
真个愁人。
一片轻飞减却春。
阑干凭暖。
目断彩云肠也断。
两岸青山。
隐隐孤舟浪接天。
平生此地几经过。
家近奈情何。
长记月斜风劲，小舟犹渡烟波。
而今老大，欢消意减，只有愁多。
不似旧时心性，夜长听彻渔歌。
秋萧索。
别来先自情怀恶。
情怀恶。
日斜庭院，月明帘幕。
轻离却似於人薄。
而今休更思量着。
思量着。
肝肠空断，水云辽邈。
清晓渡横江，江上月寒霜白。
寂寞断桥南畔，有一枝春色。
玉肌孤瘦恰如伊，此际转相忆。
且道这些烦恼，看几时休得。
蕙怨兰愁，玉台羞对啼妆面。
懒匀香脸。
不放眉峰展。
幽恨谁知，锦字空传远。
何时见。
为郎肠断。
不似郎情浅。
湘南楼上好凭栏。
西风吹鼻酸。
宦游何处不惊湍。
白鸥盟已寒。
空饮恨，废追欢。
沈郎衣带宽。
故人休放酒杯干。
而今行路难。
旧恨新愁无际。
近水远山都是。
西北有高楼，正为行藏独倚。
留滞。
留滞。
家在吴头楚尾。
梦断绿窗莺语。
消遣客愁无处。
小槛俯青郊，恨满楚江南路。
归去。
归去。
花落一川烟雨。
直面雨轻风峭。
极目水空烟渺。
家在武陵溪，无限壑讥峰诮。
归好。
归好。
睡足一江春晓。
楼上千峰翠巘。
楼下一湾清浅。
宝簟酒醒时，枕上月华如练。
留恋。
留恋。
明日水村烟岸。
杨柳千丝万缕。
特地织成愁绪。
休更唱阳关，便是渭城西路。
归去。
归去。
红杏一腮春雨。
野店几杯空酒。
醉里两眉长皱。
已自不成眠，那更洒醒时候。
知否。
知否。
直是为他消瘦。
谁伴明窗独坐。
和我影儿两个。
灯烬欲眠时，影也把人抛躲。
无那。
无那。
好个恓惶的我。
厮守许多时价。
谁信一筹一画。
相送到矾园，赢得泪珠如泻。
挥洒。
挥洒。
将底江州司马。
桃花堤。
柳花堤。
芳草桥边花满溪。
而今戎马嘶。
千山西。
万山西。
归雁横云落日低。
登楼望欲迷。
行相思。
坐相思。
两处相思各自知。
相思更为谁。
朝相思。
暮相思。
一日相思十二时。
相思无尽期。
小楼不放珠帘卷。
菱花羞照啼妆面。
金鸭水沉烟。
待君来共添。
鹊声生暗喜。
翠袖轮纤指。
细细数归程。
脸桃春色深。
云屏月帐孤鸾恨。
香消玉减无人问。
斜倚碧琅玕。
萧萧生暮寒。
低垂双翠袖。
袖薄轻寒透。
庭院欲黄昏。
凝情空断魂。
离愁万斛。
春思难拘束。
瘦尽玉肌清彻骨。
蹙损两眉秀绿。
画屏罗幌输君。
文鳞锦翼尤勤。
长记酒醒香冷，笑将髻子隈人。
休逞一灵心，争甚闲言语。
十一年间并枕时，没个牵情处。
四岁学言儿，七岁娇痴女。
说与傍人也断肠，你自思量取。
忆昨苕溪，惯弄五亭月笛，四水烟蓑。
何事毗檀门外，马驻长坡。
野花中、乱红杳霭，小桥外、叠翠嵯峨。
且颜酡。
但存信齐词长袖，舞倒婆娑。
云何。
主盟惠政，春行五马，月皎千波。
赢得宾僚，听隔墙、无事高歌。
帐烟寒、瑞麟影坠，帘雾细、宝鸭香多。
试蹉跎。
一枰落日，又送樵柯。
冯夷微怒，被鲛人水府，织成绡縠。
何处飞来双白鹭，点破一溪寒玉。
岸柳烟迷，海棠酒困，赢得春眠足。
凭栏搔首，为谁消遣愁目。
遥想居士床头，竹渠新雨。
溜瓮中春醁。
不惜千钟为客寿，倒卧南山新绿。
晚月催归，春风留住，费尽纱笼烛。
恍疑仙洞，梦游天柱林屋。
阳关西路，看垂杨客舍，嫩浮波縠。
宝马嘶风人渐远，隐隐歌声戛玉。
踏遍春山，归来高卧，笑濯沧浪足。
孤鸿天际，断霞摇曳心目。
香露飞入壶中，仙家九酝，酿百花醽醁。
一朵巫阳休怅望，且看家山眉绿。
歌罢风生，舞馀花颤，凤髓飘红烛。
瑶台月冷，夜归斗挂银屋。
璚楼十二，无限神仙侣。
紫绂丹麾彩鸾驭。
步虚声杳霭，碧落天高，微云淡，点破瑶阶白露。
暗香来水阁，冰簟纱厨，一枕风轻自无暑。
更上水精帘，斗挂阑干，银河浅、天孙将渡。
终不如、归去在苕川，看千顷菰蒲，乱鸣秋雨。
藐姑仙子，天外谁为侣。
八极浮游气为驭。
看朝餐沆瀣，暮饮醒醐，瑶台冷，吹落九天风露。
翠空云幕净，宝鉴无尘，碧树秋来暗消暑。
残夜水明楼，影落寒溪，行人起、沙头唤渡。
任角声、吹落小梅花，梦不到渔翁，一蓑烟雨。
红叶飞时，青山缺处，云横秋影斜阳。
凤凰旌节，何事到吾乡。
要见大江东去，寒光静、水与天长。
人争看，恩袍焕锦，新惹御炉香。
满城，夸盛事，两邦鼓吹，几部笙簧。
看万红千翠，簇拥云裳。
况是重阳近也，萸露紫、菊吐轻黄。
休辞醉，明朝一枕，歌韵尚悠扬。
归去来兮，苕谿深处，上有苍翠千峰。
月桥烟墅，家在五湖东。
试觅桃花流水，鸡犬静、人迹才通。
沙汀晚，一天云锦，飞下水精宫。
两年，官事少，江梅雾暗，多稼云丰。
把毗坛清梦，尽入诗筒。
只欠芦花夜宿，金溪上、一苇秋风。
蓑衣在，不辞重整，来作钓鱼翁。
归去来兮，家林不远，梦魂飞绕烟峰。
洞房花木，只在小池东。
谁道云深无路，小桥外、一径相通。
功名小，从教群蚁，鏖战大槐宫。
故人，书夜到，秫田百亩，已兆年丰。
把乌程烂醉，不数郫筒。
醉后村歌正舞，团圞坐、一笑春风。
洪崖伴，定驱鸾鹤，时一访衰翁。
归去来兮，心空无物，乱山不斗眉峰。
夜禅久坐，窗晓日升东。
已绝乘槎妄想，沧溪迥、不与河通。
维摩室，从教花雨，飞舞下天空。
何人，开宴豆，楚羹莼嫩，吴脸盘丰。
看一声唉乃，落日收筒。
应笑红尘陌上，津亭暮、十里斜风。
从今去，青鞋黄帽，分付紫髯翁。
卷尽珠帘，楚天迥、阑干几曲。
最好是、瑶台归路，月翻银屋。
深院数枰风入座，高楼一喷云横玉。
看橘林、霜浅未全黄，犹悬绿。
悠然意，渊明菊。
真如指，国师竹。
者是非识破，都无荣辱。
不管浮生如蝶梦，从教万事添蛇足。
坐西昆、一笑八千秋，蟠桃熟。
年来衰懒，渐无心赏遍，目前佳趣。
寂寂墙险春荠老，不到先生鼎俎。
诗卷寻医，禅林结局，酒入昏田务。
山头云气，为谁来往朝暮。
犹有筇杖多情，扪萝踏石，坠半严华雨。
更向葭丛摇短艇，惊起飞鸿烟渚。
横玉凄清，焦桐古淡，一笑忘千虑。
更阑人静，此声今在何处。
蓬莱一岛，卧长烟千柳，西溪幽趣。
苜蓿盘中初日上，不把胾臑充俎，和月栽松，饶云买石，只此为家务。
倚楹清啸，断霞斜倚天暮。
闻道块磊浇胸，槎牙肝肺，劝笔端风雨。
壁上潇湘秋一帧，影落荻花洲渚。
暗浦潮生，寒矶雪化，无复风，原空格，从吴校尘虑。
此时渔父，短蓑合在何处。
亭亭鹤羽戏芝田。
看群仙。
起青涟。
绿盖红幢，千乘去朝天。
留得瑶姬清夜舞，人与月，斗婵娟。
凭阑有恨不堪言。
倩谁传。
曲声圆。
写尽清愁，香弄晚风妍。
不羡山头窥玉井，花十丈，藕如船。
粼粼白水护青田。
想真仙。
弄清涟。
十里香风，吹下碧云天。
月在草堂人未寝，松竹暗，水涓涓。
夜阑何事悄无言。
怨空传。
事难圆。
欲借寒光，谁与伴清妍。
待得凌波人肯住，呼玉笛，劝金船。
千树家园锁旧津。
谁移数点在孤村。
海仙探蕊禽留影，楚客穿花蝶舞魂。
桥断港，水横门。
残霞零落晚烟昏。
只因留住三更月，暗里香来别是春。
万木家园雾暗津。
不须踏影下前村。
须知苕霅水云窟，自有罗浮冰雪魂。
横水馆，椅楼门。
参旗有约共黄昏。
此中有句无人见，谁在樽前领略春。
橹声伊轧，影转云间树。
试问扁舟在何许。
正溪堂波动，沙渚蘋轻，渔翁醉，隔岸蓑衣对舞。
归来无一事，尊酒相逢，莫把光阴更虚度。
看歌云杳霭，香雾轻盈，银河转，笑浥芙蓉晓露。
纵西风、黄叶满庭秋，也不碍凝眸，乱山多处。
丹青明灭，霜着谁家树。
满眼风光向谁许。
送寒鸦万点，流水孤村，归来晚，月影三人夜舞。
金英秋已老，蜡缀寒葩，空里时闻暗香度。
任一枝瓶小，数点钗寒，佳人笑，饮尽床头玉露。
看纱窗、红日上三竿，把蝶影捎空，在花深处。
年来惯行役，楚尾又吴头。
餐霞吸露，何事佳处辄迟留。
云听渔舟夜唱，花落牧童横笛，占尽五湖秋。
胡床兴不浅，人在庾公楼。
绣帘卷，曲阑暝，翠鬟愁。
森罗万象，与渠诗里一时收。
天设四桥风月，地会三州山水，邀我伴沙鸥。
明朝起归梦，一枕过蘋洲。
帆腹饱天际，树发渺云头。
翠光千顷，为谁来去为谁留。
疑是吴宫西子，淡扫修眉一抹，妆罢玉奁秋。
中流送行客，却立望层楼。
风色变，堤草乱，浪花愁。
跳珠翻墨，轰雷掣电几时收。
应是阳侯薄相，催我胸中锦绣，清唱和鸣鸥。
残霞似相贷，一缕媚汀洲。
青铜昏水面，乌帽裹山头。
风涛如此，天公作意巧相留。
常记垂虹晚渡，卧看菰蒲烟雨，屈指十三秋。
恍若华胥梦，无语下西楼。
翠翻空，寒入座，不禁愁。
五弦弹尽，隐隐天末暮虹收。
欲伴渔翁钓艇，欸乃一声江上，寒碧点轻鸥。
无人阻归兴，真欲迈长洲。
谢家池阁。
翠桁香浓，琐纱窗薄。
夜雨灯前，秋风笔下，与谁同乐。
主人许我清狂，奈酒量、从来最弱。
颠倒冠巾，淋漓衣袂，醒时方觉。
空中雨阁。
一段轻阴，翠铺林薄。
橘内仙翁，棋边公子，共成清乐。
主人有井留车，看席上、云轻柳弱。
斗转檐头，鸡鸣窗外，无人知觉。
双鞬锦领出山西。
戎幕护旌旗。
横槊春风百咏，临淮夜月千卮。
风流樽俎，琼花破艳，红药攒枝。
赏尽竹西歌吹，珠帘十里香迷。
风雨半摧残，一园花老。
绿遍池塘夜来草。
看花何处，莫被此花相恼。
世间多少事，邯郸道。
凭远下临，暗尘飞绕。
数点烟中树、水村小。
斜阳且住，为我花间留照。
从教红满地，何须扫。
花似镜中人，不堪衰老。
空羡青青岸边草。
多情消瘦，更被无情相恼。
近来无限事，凭谁道。
胡蝶满园，丛边空绕。
睡起流莺过、语声小。
琐窗危坐，更被玉蟾相照。
夜阑梅影瘦，凭谁扫。
西风新叶坠，南国九秋初。
周天三百六十五度、片云无。
上有迢迢河汉，下有滔滔江水，横载洞庭湖。
一叶放流去，人在浑仪图。
满虚空，张宝盖，缀明珠。
玻璃为地，游戏乾象驾坤舆。
烂醉蓬莱方丈，遍入华严法界，试问夜何如。
北斗转魁柄，东海欲飞乌。
十月小阳春。
放榜梅花作状元。
重庆礼成三日后，生贤。
第一龙飞不偶然。
劝酒自弹弦。
更着班衣寿老仙。
见说海坛沙涨也，明年。
此夜休嗔我近前。
思远楼前路。
望平堤、十里湖光，画船无数。
绿盖盈盈红粉面，叶底荷花解语。
斗巧结、同心双缕。
尚有经年离别恨，一丝丝、总是相思处。
相见也，又重午。
清江旧事传荆楚。
叹人情、千载如新，尚沉菰黍。
且尽尊前今日醉，谁肯独醒吊古。
泛几盏、菖蒲绿醑。
两两龙舟争竞渡，奈珠帘、暮卷西山雨。
看未足，怎归去。
峨眉仙客。
四海文章伯。
来向东坡游戏，人间世、著不得。
去国谁爱惜。
在天何处觅。
但见尊前人唱，前赤壁、后赤壁。
寻常三五，问今夕何夕，婵娟都胜。
天豁云收崩浪净，深碧琉璃千顷。
银汉无声，冰轮直上，桂湿扶疏影。
纶巾玉尘，庾楼无限清兴。
谁念江海飘零，不堪回首，惊鹊南枝冷。
万点苍山何处是，修竹吾庐三径。
香雾云鬟，清辉玉臂，醉了愁重醒。
参横斗转，辘轳声断金井。
玉楼绛气，卷霞绡云浪，飞空蟾魄。
人世江山惊照耀，烟霭鳌峰千尺。
陆海蓬壶，银葩星晕，点破琉璃碧。
有人吟笑，紫荷香满晴陌。
况是东府君侯，西清别骑，樽俎开华席。
迤逦飞轮催杖履，入对青藜仙客。
襦袴歌谣，升平风露，拼取金莲侧。
梅花吹动，满城依旧春色。
风清日晚溪桥路。
绿暗摇残雨。
闲亭小立望溪山。
画出明湖深秀、水云间。
漫郎疏懒非真吏。
欲去无深计。
功名英隽满凌烟。
省事应须速上、五湖船。
露压蔷薇金井栏。
辘轳声断碧丝乾。
辽阳无信带围宽。
花落池塘春梦静，月生帘幕夜香寒。
闲愁无力凭阑干。
独鹤山前步药苗。
青山只隔过溪桥。
洞宫深处白云飘。
碧井卧花人寂寞，画廊鸣叶雨潇潇。
漫题诗句满芭蕉。
暮春清昼。
政莺啭夏林，棠阴初秀。
鼓角让雄，旌旗明灭，宝马又还西骤。
山水六朝堪画，宫阙千门如绣。
印悬斗。
盛元戎小队，花间迎候。
芳酎。
为公寿。
带雨梨花，未用啼红袖。
玉帐风前，胡床月下，谈笑要清群丑。
桃叶渡船应在，太白洒楼依旧。
暂回首。
看槐班爰立，沙堤成就。
凉生秋早，正梧桐院落，风清月白。
帘卷香凝人笑喜，应是瀛洲仙谪。
云绕画梁，花明彩服，中有人华发。
恩袍蓝绿，高年况已逾百。
最是有子宜家，兰阶方竞，珠履延佳客。
好唤凌波来洛浦，醉促霓裳仙拍。
玉井开莲，金茎承露，莫惜金尊侧。
试占弧兆，祥光已映南极。
清晨早起，小阁遥山翠。
颒面整冠巾，问寝罢、安排菽水。
随家丰俭，不羡五侯鲭，软煮肉，熟炊粳，适意为甘旨。
中庭散步，一盏云涛细。
迤逦竹洲中，坐息与、行歌随意。
逡巡酒熟，呼唤社中人，花下石，水边亭，醉便颓然睡。
宿雨滋兰，轻风飐柳，新来随处和融。
幽兰曲径，花气巧相通。
燕子才飞又语，带芹泥、时点芳丛。
微中酒，日长睡起，心事在眉峰。
年年，春好处，联镳荡桨，拾翠挼红。
任金貂醉脱，不放杯空。
谁信风流一别，当时事、已逐飞鸿。
云山晚，阑干罢倚，烟寺起疏钟。
水满池塘，莺啼杨柳，燕忙知为泥融。
桃花流水，竹外小桥通。
又是一春憔悴，摘残英、绕遍芳丛。
长安远，平芜尽处，叠叠但云峰。
西湖，行乐处，牙樯漾鹢，锦帐翻红。
想年时桃李，应已成空。
欲写相思寄与，云天阔、难觅征鸿。
空凝想，时时残梦，依约上阳钟。
银屏一夜金风细。
便作中秋意。
碧天如水月如眉。
已有征鸿摩月、向南飞。
金尊满酌蟾宫客。
莫促阳关拍。
须知丹桂擅秋天。
千里婵娟指日、十分圆。
飞桥驾鹊天津阔。
云驭看看发。
相思惟恨不相逢。
及至相逢还是、去匆匆。
垂丝插竹真堪笑。
欲乞天孙巧。
天孙多巧漫多愁。
巧得千般争解、劝郎留。
双眸翦水团香雪。
云际看新月。
生绡笼粉倚窗纱。
全似瑶池疏影、浸梅花。
金翘翠靥双蛾浅。
敛袂低歌扇。
羞红腻脸语声低。
想见流苏帐掩、烛明时。
竹里全无暑气，溪边长有清风。
荷花落日照酣红。
雨过遥山翠重。
老作宫祠散汉，本来田舍村翁。
腰缠三万禄千钟。
也是一场春梦。
十里青山溯碧流。
夕阳沙晚片帆收。
重重烟树出层楼。
人去人来芳草渡，鸥飞鸥没白蘋洲。
碧梧翠竹记曾游。
歙浦钱塘一水通。
闲云如幕碧重重。
吴山应在碧云东。
无力海棠风淡漾，困眠宫柳日葱茏。
眼前春色为谁浓。
画楯朱栏绕碧山。
平湖徒倚水云宽。
人家杨柳带汀湾。
目力已随飞鸟尽，机心还逐白鸥闲。
萧萧微雨晚来寒。
寒日孤城特地红。
瘦藤扶我上西风。
一川平远画图中。
江海一身真客燕，云天万里看归鸿。
吴山应在白云东。
秋到郊原日夜凉。
黍禾高下已垂黄。
荷花犹有晚来香。
天上佳期称七夕，人间好景是秋光。
竹洲有月可徜徉。
风入枯藜衣袂凉。
江枫园柳半青黄。
洗车飞雨带天香。
世事一场真大梦，宦情都薄似秋光。
竹洲有酒可徜徉。
斜阳波底湿微红。
朱栏翠袖倚轻风。
平平山色有无中。
俯首微官真自缚，高飞远举羡冥鸿。
何时一艇大江东。
茅舍疏离出素英。
临风照水眩精神。
娟娟新月又黄昏。
削约寒枝香未透，细看频嗅独消魂。
为谁消瘦不禁春。
碧梧秋老。
满地琅玕纷不扫。
门掩黄昏。
惟有年时月照人。
凄凉满眼。
肯作六年灯火伴。
莫说凄凉。
来岁如今天一方。
思君欲老。
一榻尘生谁与扫。
禄仰晨昏。
同是迟迟去鲁人。
行当洗眼。
看子青藜来夜伴。
莫变炎凉。
斩马还须请上方。
少陵未老。
曾把千人军独扫。
鬓白眵昏。
却作天涯流落人。
只堪合眼。
夜直谁能潜入伴。
斗酒西凉。
何似卑栖且远方。
此身已老。
三径都荒长却扫。
面目尘昏。
怕着朝章揖贵人。
难瞒明眼。
只有青山堪作伴。
触事心凉。
无病何劳更觅方。
东风着意，正群芳未放，蟠桃初缀。
王母当年亲手种，来作人间上瑞。
婺女星躔，金华福地，聊驻千千岁。
恰才八十，百分未及一二。
况是间生英贤，名高日月，未说文昌贵。
今日凝香称寿斝，来岁衮衣当发。
黄贴天香，太白珍膳，押赐传中旨。
戏拈金果，宫娥应是争取。
延州积庆，到如今千载，芳传遗绪。
世袭簪缨来旧治，依约棠阴如故。
百里休声，三年遗爱，若迹高今古。
邑人尽道，郎君福过渠父。
州悬岂久徒劳，汉家密令，须作三公去。
今入花城称寿处，他日荣归禁路。
黄贴天有，上尊名酒，押赐传天语。
朱颜绿鬓，腰黄绸蹙金缕。
相逢恨晚，人谁道、早有轻离轻折。
不是无情，都只为、离合因缘难测。
秋去云鸿，春深花絮，风雨随南北。
絮飞鸿散，问谁解舀得得。
君自举远高飞，知他此去、萍梗何时息。
雅阖幽窗欢笑处，回首翻成陈迹。
小楷缄题，细行针线，一一重收拾。
风花雪月，此生长是思忆。
山色不随春老，竹枝长向人新。
桃蹊李径已成阴。
深院莺啼人静。
尘世白驹过隙，人情苍狗浮云。
不须计较谩劳神。
且凭随缘任连。
暖日和风并马蹄。
畦秧陇麦绿新齐。
人家桑拓午阴迷。
山色解随春意远，残阳还傍远山低。
晚风归路杜鹃啼。
帘额风微紫燕通。
楼头柳暗碧云重。
玉人争劝玉西东。
醉拥雕鞍金蹀躞，夜归花院玉葱茏。
归心何事与山浓。
已是青春欲暮天。
酒愁离恨不禁添。
尊前休说见郎难。
别后要知还有意，生前莫道便无缘。
雁来频寄小蛮笺。
汗褪香红雪莹肌。
装馀静丽雾裁衣。
晚凉新浴倚栏时。
帘卷轻风斜虿发，杯深新月坠蛾眉。
此时风味许谁知。
文章声价擅南州。
人物更风流。
岂久徒劳州县，看看催上瀛洲。
朱颜绿鬓，画堂标王疑误，宝带垂镠。
睡起八砖影转，归来双烛光浮。
渔父灯下读玄真子渔歌，因怀山阴故隐，追拟。
石帆山下雨空濛。
三扇香新翠箬篷。
蘋叶绿，蓼花红。
回首功名一梦中。
世情薄。
人情恶。
雨送黄昏花易落。
晓风干。
泪痕残。
欲笺心事，独语斜阑。
难难难。
人成各。
今非昨。
病魂尝似秋千索。
角声寒。
夜阑珊。
怕人寻问，咽泪装欢。
瞒瞒瞒。
驿卒女。
能诗，陆游纳之。
方馀半载，夫人逐之。
青山隐隐水斜斜。
修竹两三家。
又是水寒山瘦，依然行客遍天涯。
天教流落，东西南北，不恨年华。
只恨夜来风雨，投明月、老却梅花。
说盟说誓。
说情说意。
动便春愁满纸。
多应念得脱空经，是那个、先生教底。
不茶不饭，不言不语，一味供他憔悴。
相思已是不曾闲，又那得、工夫咒你。
暖霭浮晴御。
锁垂杨、笼池罩阁，万丝千缕。
池上晓光分宿雾，日近群芳易吐。
寻并蒂、阑干凝伫。
不信钗头飞凤去，但宝刀、被妾还留住。
天一笑，万花妒。
阿娇正好金屋贮。
甚西风、易得萧疏，扇鸾尘土。
一自昭阳扃玉户，墙角土花无数。
况多病、情伤幽素。
别殿时闻箫鼓奏，望红云、冉冉知何处。
天尺五，去无路。
风雨送人来，风雨留人住。
草草杯柈话别离，风雨催人去。
泪眼不曾晴，眉黛愁还聚。
明日相思莫上楼，楼上多风雨。
云接苍梧，山莽莽、春浮泽国。
江水涨、洞庭相近，渐惊空阔。
江燕飘飘身似梦，江花草草春如客。
望渔村、樵市隔平林，寒烟色。
方寸乱，成丝结。
离别近，先愁绝。
便满篷风雨，橹声孤急。
白发论心湖海暮，清樽照影沧浪窄。
看明年、天际下归舟，应先识。
斗柄回秋律。
素蟾飞、冰霜万里，满川金碧。
得月偏多何处是，惟有桥南第一。
正野迥、西风寒寂。
丹桂婆娑疏影在，想微瑕、未累千金璧。
河汉远，澹无迹。
知君有句酬佳夕。
尽高歌、胡床自倚，露漙珠溢。
坐到参横星欲暗，隐隐天低似笠。
但络纬、悲啼催织。
吟咏凄凉翻有恨，谅知音、人远空追忆。
谁为置，郑庄驿。
一舸归来，何太晚、鬓丝如织。
谩欢息、凄凉往事，尽成陈迹。
山迫暮烟浮紫翠，溪摇寒浪翻金碧。
看长虹、渴饮下青冥，危栏湿。
谁可住，烟萝侧。
俗士驾，当回勒。
伴岩扃，须是碧云仙客。
风月已供无尽藏，溪山更衍清凉国。
恨谪仙、苏二不曾来，无人说。
梁溪西畔小桥东。
落叶纷纷水映空。
五夜客愁花片里，一年春事角声中。
歌残玉树人何在，舞破山香曲未终。
却忆孤山醉归路，马蹄香雪衬东风。
两行芳蕊傍溪阴。
一笑嫣然抵万金。
火齐照林光灼灼，彤霞射水影沉沉。
晓妆无力胭脂重，春醉方酣酒晕深。
定自格高难着句，不应工部总无心。
留连春意晚花稠。
云疏雨未收。
新荷池面叶齐抽。
凉天醉碧楼。
能达理，有何愁。
心宽万事休。
人生还似水中沤。
金樽尽更酬。
池塘绿遍，王孙芳草，依依斜日。
游丝卷晴昼，系东风无力。
蝶趁幽香峰酿密。
秋千外、卧红堆碧。
心情费消遣，更梨花寒食。
日脚斜明，秋色半阴，人意凄楚。
飞云特地凝愁，做弄晚来微雨。
谁家别院，舞困几叶霜红，西风送客闻砧杵。
鞭马出都门，正潮平洲渚。
无语。
匆匆短棹，满载离愁，片帆高举。
京洛红尘，因念几年羁旅。
浅频轻笑，旧时上二字从阳春白雪补风月逢迎，别来谁画双眉妩。
回首一销凝，望归鸿容与。
愁边雨细。
漠漠天如醉。
摇飏游丝晚风外。
酿轻寒、和暝色，花柳难胜，春自老，谁管啼红敛翠。
关情潜入夜，斜湿帘栊，几处挑灯耿无寐。
念阳台、当日事，好伴云来，因个甚、不入襄王梦里。
便添起、寒潮卷长江，又恐是离人，断肠清泪。
海棠枝上东风软。
荡霁色、烟光弄暖。
双双燕子归来晚。
零落红香过半。
琵琶泪揾青衫浅。
念事与、危肠易断。
馀酲未解扶头懒。
屏里潇湘梦远。
西风庭院雨垂垂。
黄花秋闰迟。
已凉天气未寒时。
才褪单衣。
睡起枕痕犹在，鬓松钗压云低。
玉奁重拂淡胭脂。
情入双眉。
门掩东风人去后，愁损燕莺心。
一朵梅花淡有春。
粉黛不忺匀。
我亦青楼成卷客，风月强追寻。
莫把恩情做弄成。
容易学行云。
绿云剪叶。
低护黄金屑。
占断花中声誉，香与韵、两清洁。
胜绝。
君听说。
是他来处别。
试看仙衣犹带，金庭露、玉阶月。
少年多行乐，方豪健、何处不嬉游。
记情逐艳波，暖香斜径，醉摇鞭影，扑絮青楼。
难忘是，笑歌偏婉娩，乡号得温柔。
娇雨娱云，旋宽衣带，剩风残月，都在眉头。
一成憔悴损，人惊怪，空自引镜堪羞。
谁念短封难托，征雁虚浮。
念夜寒灯火，懒寻前梦，满窗风雨，供断闲愁。
情到不堪言处，却悔风流。
齐天湛碧。
正新凉风露，冰壶清彻。
河汉无声光练练，涌出银蟾孤绝。
岩桂香飘，井梧影转，冷浸官袍洁。
西厢往事，一帘轻梦凄切。
肠断楚峡云归，尊前无绪，知有愁如发。
此夕常娥应也恨，冷落琼楼金阙。
禁漏迢迢，边鸿杳杳，幽意凭谁决。
阑干星斗，落梅三弄初阕。
钩帘借月，染云为幌，花面玉枝交映。
凉生河汉一天秋，问此会、今宵孰胜。
铜壶尚滴，烛龙已驾，泪浥西风不尺。
明朝乌鹊到人间，试说向、青楼薄幸。
雁空辽邈。
衬鱼鳞浪浅，护霜云薄。
念故人、千里音尘，正山月朦胧，水村依约。
见说瑶姬，拥十二、碧峰如削。
倚孤芳澹伫，冷笑岁华，可堪寂寞。
情多为谁瘦弱。
爱吹芗弄粉，斜搴珠箔。
自然林壑精神，想回首东风，万花羞落。
梦绕南楼，对皓月、忍思量着。
但销凝、夜阑酒醒，数声画角。
厌厌睡起，无限春情绪。
柳色借轻烟，尚瘦怯、东风卷舞。
海棠红皱，不奈晚来寒，帘半卷，日西沉，寂寞闲庭户。
飞云无据。
化作冥濛雨。
愁里见春来，又只恐、愁催春去。
惜花人老，芳草梦凄迷，题欲偏，琐窗纱，总是伤春句。
老年常忆少年狂。
宿粉栖香。
自怜独得东君意有三年、窥宋东墙。
笑舞落花红影，醉眠芳草斜阳。
事随春梦去悠扬。
休去思量。
近来眼底无姚魏有谁更、管领年芳。
换得河阳衰鬓，一帘烟雨梅黄。
黄道雨初干。
霁霭空蟠。
东风杨柳碧毵毵。
燕子不归花有恨，小院春寒。
倦客亦何堪。
尘满征衫。
明朝野水几重山。
归梦已随芳草绿，先到江南。
鬓边一点似飞鸦。
莫把翠钿遮。
三年两载，千撋百就，今日天涯。
杨花又逐东风去，随分落谁家。
若还忘得，除非睡起，不照菱花。
重过钓台路，风物故依然。
羊裘轩上，俯临清泚面孱颜。
仰见先生风节，更有两公名德，冰雪照人寒。
龙野方驰逐，鸿翼自孤骞。
酹壶觞，追往昔，笑华颠。
别来三纪，推排曾戴侍臣冠。
惭愧君恩难答，聊复守符重绾，敢叹客途艰。
少报期年政，行泛五湖船。
迢迢郎意，盈盈妾恨，今夕鹊桥欲度。
世间儿女一何痴，斗乞巧、纷纷无数。
遥知此际，有人孤坐，心切天街云路。
好因缘是恶因缘，梦魂远、阳台雨暮。
小楼帘卷栏干外。
花下朱门半启。
中有倾城佳丽。
一笑西风里。
盈盈临水情难致。
尽日相看如醉。
干鹊不知人意。
只管声声喜。
雨歇前林，薰风度、琴声清淑。
绮窗迥、张眉初扫，弄弦鸣玉。
三叠瑶池仙侣宴，九江鹤唳清江曲。
政伯莺、此日梦维熊，祥烟馥。
金徽外，音时续。
雕筵上，听难足。
且相将一醉，满倾醽醁。
共祝遐龄何所似，水流不尽高山矗。
算未应、归去抱琴书，云间宿。
淑德由来孟母名。
方瞳鹤发莹精神。
天教遐算灵椿比，新见贤郎擢桂荣。
逢诞日，庆孙会。
金花绘诰又重新。
原君学得司空母，管取年高寿太平。
家承阀阅高，人擅闺房秀。
嫁得伯莺夫，直是齐眉偶。
榴花著子时，萱草宜男候。
一笑捧觥船，共祝人长寿。
小子何时见，高秋此日生。
阶兰岩桂正欣荣。
家比杜陵犹有、彩衣轻。
应诏须三载，传家有一经。
齐禽刷羽昌蜚鸣。
莫效老夫头白、好归耕。
危楼云雨上，其下水扶天。
群山四合，飞动寒翠落檐前。
尽是秋清栏槛，一笑波翻涛怒，雪阵卷苍烟。
炎暑去无迹，清驶久翩翩。
夜将阑，人欲静，月初圆。
素娥弄影，光射空际绿婵娟。
不用濯缨垂钓，唤取龙宫仙驾，耕此万琼田。
横笛望中起，吾意已超然。
门掩长安道。
卷重帘、垂杨散暑，嫩凉生早。
午梦惊回庭阴翠，蝶舞莺吟未了。
政露冷、芙蓉池沼。
金雁尘昏么弦断，理馀音、尚想腰支袅。
欢渐远，思还绕。
临皋望极沧江渺。
晚潮平、湘烟万顷，断虹残照。
彩舫凌波分飞后，别浦菱花自老。
问锦鲤、何时重到。
楼迥层城看不见，对潇潇、暮雨怜芳草。
幽恨阔、楚天杳。
点点行人趁落晖。
摇摇烟艇出渔扉。
一路水香流不断。
零乱。
春潮绿浸野蔷薇。
南去北来愁几许，登临怀古欲沾衣。
试问越王歌舞地。
佳丽。
只今惟有鹧鸪啼。
麦秀连云，桑枝重绿，史君佳政流传。
凤衔丹诏，来自九重天。
千里欢腾祖帐，棠阴外、多少攀辕。
津亭路，紞如五鼓，难驻邓侯船。
光华，家世事，门中列戟，圯上遗编。
况建炎勋业，图画凌烟。
此去朝端济美，看平步、两两台躔。
须知道，中兴盛治，主圣赖臣贤。
红药香残，缘筠粉嫩。
春归何处寻春信。
绣鞍初上马蹄轻，举头便觉长安近。
别酒无情，啼妆有恨。
山城向晚斜阳褪。
清江极目带寒烟，锦鳞去后凭谁问。
油幕新开，骍旄前导，暂归梓里舂容。
致身槐府，功在鼎彝中。
慨想东山故侣，烟霞外，久阔仙踪。
今何幸，相逢吐握，谈笑一尊同。
德星，占瑞处，旌麾五马，衮绣三公。
对渭川遗老，绛县仙翁。
厚意杯传绀玉，那堪更，篚实囊红。
拼沉醉，今宵盛事，复见古人风。
鄮峰凝瑞，鄞水浮佳气。
晴景转，花光媚。
碧幢森大纛，红旆纷千骑。
相遇处，满城鹤发群仙萃。
绮席张高会。
鼍鼓笙箫沸。
金兽袅，檀烟翠。
玉山环回座，休惜今朝醉。
觞再举，清歌共引千秋岁。
压架年来雪作堆。
珍丛也是近移栽。
肯令容易放春回。
却恐阴晴无定度，从教红白一时开。
多情蜂蝶早飞来。
晚红飞尽春寒浅。
浅寒春尽飞红晚。
尊酒绿阴繁。
繁阴绿酒尊。
老仙诗句好。
好句诗仙老。
长恨送年芳。
芳年送恨长。
暮江寒碧萦长路。
路长萦碧寒江暮。
花坞夕阳斜。
斜阳夕坞花。
客愁无胜集。
集胜无愁客。
醒似醉多情。
情多醉似醒。
春色欲来时，先散满天风雪。
坐使七闽松竹，变珠幢玉节。
中原佳气郁葱葱，河山壮宫阙。
丞相功成千载，映黄流清澈。
睡处林风瑟瑟，觉来山月团团。
身心无累久轻安。
况有清池凉馆。
句稳翻嫌白俗，情高却笑郊寒。
兰膏元自少陵残。
好处金章不换。
堂下水浮新绿，门前树长交枝。
晚凉快写一篇诗。
不说人间忧喜。
身老心闲益壮，形臞道胜还肥。
软轮加璧未应迟。
莫道前非今是。
暮雨朝云不自怜。
放教春涨绿浮天。
只令画阁临无地，宿昔新诗满系船。
青鸟外，白鸥前。
几生香火旧因缘。
酒阑山月移雕槛，歌罢江风拂玳筵。
已分江湖寄此生。
长蓑短笠任阴晴。
鸣桡细雨沧洲远，系舸斜阳画阁明。
奇绝处，未忘情。
几时还得去寻盟。
江妃定许捐双佩，渔父何劳笑独醒。
脱却儒冠着羽衣。
青山绿水浩然归。
看成鼎内真龙虎，管甚人间闲是非。
生羽翼，上烟霏。
回头只见冢累累。
未寻跨凤吹箫侣，且伴孤云独鹤飞。
落日照楼船。
稳过澄江一片天。
珍重使君留客意，依然。
风月从今别一川。
离绪悄危弦。
永夜清霜透幕毡。
明日回头江树远，怀贤。
目断晴空雁字连。
秀野诗翁，念故山、十年乖隔。
聊命驾、朱门旧隐，绿槐新陌。
好雨初晴仍半暖，金釭玉斝开瑶席。
更流传、丽藻借江天，留春色。
过里社，将儿侄。
谈往事，悲陈迹。
喜尊前现在，镜中如昔。
两鬓全期烟树绿，方瞳好映寒潭碧。
但一年、一度一归来，欢何极。
富贵有馀乐，贫贱不堪忧。
谁知天路幽险，倚伏互相酬。
请看东门黄犬，更听华亭清唳，千古恨难收。
何似鸱夷子，散发弄扁舟。
鸱夷子，成霸业，有馀谋。
致身千乘卿相，归把钓渔钩。
春昼五湖烟浪，秋夜一天云月，此外尽悠悠。
永弃人间事，吾道付沧洲。
长记与君别，丹凤九重城。
归来故里，愁思怅望渺难平。
今夕不知何夕，得共寒潭烟艇，一笑俯空明。
有酒径须醉，无事莫关情。
寻梅去，疏竹外，一枝横。
与君吟弄风月，端不负平生。
何处车尘不到，有个江天如许，争肯换浮名。
只恐买山隐，却要练丹成。
江水侵云影，鸿雁欲南飞。
携壶结客，何处空翠渺烟霏。
尘世难逢一笑，况有紫萸黄菊，堪插满头归。
风景今朝是，身世昔人非。
酬佳节，须酩酊，莫相达。
人生如寄，何事辛苦怨斜晖。
无尽今来古往，多少春花秋月，那更有危机。
与问牛山客，何必独沾衣。
临风一笑，问群芳谁是，真香纯白。
独立无朋，算只有、姑射山头仙客。
绝艳谁怜，真心自保，邈与尘缘隔。
天然殊胜，不关风露冰雪。
应笑俗李粗桃，无言翻引得，狂蜂轻蝶。
争似黄昏闲弄影，清浅一溪霜月。
画角吹残，瑶台梦断，直下成休歇。
绿阴青子，莫教容易披折。
云垂幕。
阴风惨淡天花落。
天花落。
千林琼玖，一空莺鹤。
征车渺涉穿华薄。
路迷迷路增离索。
增离索。
剡溪山水，碧湘楼阁。
梅花发。
寒梢挂着瑶台月。
瑶台月。
和羹心事，履霜时节。
野桥流水声鸣咽。
行人立马空愁绝。
空愁绝。
为谁凝伫，为谁攀折。
不见严夫子，寂寞富春山。
空馀千太危石，高插暮云端。
想象羊裘披了，一笑两忘身世，来把钓鱼竿。
不似林间翮，飞倦始知还。
中兴主，功业就，鬓毛斑。
驰驱一世豪杰，相与济时艰。
独委狂奴心事，不羡痴儿鼎足，放去任疏顽。
爽气动心斗，千古照林峦。
秋风袅袅夕阳红。
晚烟浓。
暮云重。
万叠青山，山外叫孤鸿。
独上高楼三百尺，凭玉楯，睇层空。
人间日月去匆匆。
碧梧桐。
又西风。
北去南来，销尽几英雄。
掷下玉尊天外去，多少事，不言中。
海山翠叠青螺浅。
暮云散尽天容远。
匹马度江皋。
北风生怒号。
解鞍楼倦翮。
皓月空庭白。
何处小阑干。
玉箫吹夜寒。
永日离忧千万绪。
雪舟远泛清漳浦。
珍重故人寒夜语。
挥玉尘。
沉沉画阁凝香雾。
风砌落花留不住。
红蜂翠蝶闲飞舞。
明日柳营江上路。
云起处。
苍山万叠人归去。
去又如何去。
住又如何住。
但得山花插满头，休问奴归处。
不是爱风尘，似被前身误。
花落花开自有时，总是东君主。
去也终须去。
住也如何住。
若得山花插满头，莫问奴归处。
道是梨花不是。
道是杏花不是。
白白与红红，别是东风情味。
曾记。
曾记。
人在武陵微醉。
碧梧初出，桂花才吐，池上水花微谢。
穿针人在合欢楼，正月露、玉盘高泻。
蛛忙鹊懒，耕慵织倦，空做古今佳话。
人间刚道隔年期，指天上、方才隔夜。
胶扰劳生，待足后、何时是足。
据见定、随家丰俭，便堪龟缩。
得意浓时休进步，须知世事多翻覆。
漫教人、白了少年头，徒碌碌。
谁不爱，黄金屋。
谁不羡，千钟禄。
奈五行不是，这般题目。
枉费心神空计较，儿孙自有儿孙福。
也不须、采药访神仙，惟寡欲。
风韶雨秀。
春已平分后。
陡顿故人疏把酒。
闲凭画阑搔首。
争须携手踏青。
人生几度清明。
待得燕慵莺懒，杨花点点浮萍。
倾城一笑得人留。
舞罢娇娥敛黛愁。
明月宝鞲金络臂，翠琼花珥碧搔头。
晴云片雪腰支袅，晚吹微波眼色秋。
清露亭皋芳草绿，轻绡软挂玉帘钩。
云阶连月地。
记旧游、身在温柔乡里。
花阴透窗绮。
罗衾拥残梦，流莺惊起。
银瓶水沸。
待梳妆、屏风共倚。
看情眉恨眼，宿粉剩香，乱愁无际。
长记。
多情消减，宋玉连墙，茂陵同里。
离怀似水。
天涯路，叹愁悴。
想鸳机织锦，鸾台窥镜，秦丝幽怨未已。
好归去、共把琴书，倚娇扶醉。
青灯听雨夜荒凉。
归梦苦难长。
坐想玉奁鸳锦，空馀臂粉衣香。
枕边共语，窗前执手，帘外啼妆。
也是平生薄幸，须还几度思量。
玉醆浮琼蚁，金奁吐翠虬。
醉乡归路接温柔。
暗卜幽期低约、笑藏阄。
索去眉先锁，将言泪已流。
小窗移火更迟留。
自剔灯花油涴、玉搔头。
光风转蕙，泛崇兰、漠漠满城飞絮。
金谷楼危山共远，几点亭亭烟树。
枝上残花，胭脂满地，乱落如红雨。
青春将暮，玉箫声在何处。
无端天与娉婷，帘钩鹦鹉，梦断闻残语。
玉骨瘦来无一把，手挹罗衣看取。
江北江南，灵均去后，谁采蘋花与。
香销云散，断魂分付潮去。
几点胭脂印指红。
一双蛾绿敛眉浓。
夜寒绡帐烛花融。
剩炷龙涎熏骨冷，旋调银液镇心忪。
整鬟羞顾半娇慵。
午风清暑，过西湖隐约，曾游堤路。
云径烟扉人境绝，真是珠宫玄圃。
倦倚阑干，笑呼艇子，同入荷花去。
一杯相属，恍然身在何许。
休怪梦入巫云，凌波罗袜，我在迷湘浦。
缥缈惊鸿飞燕举，却怨严城钟鼓。
百斛明珠，千金骏马，豪气今犹故。
归来清晓，幅巾犹带香露。
少年闻说京华，上元景色烘睛昼。
朱输画毂，雕鞍玉勒，九衢争骤。
春满鳌山，夜沉陆海，一天星斗。
正红球过了，鸣鞘声断，回莺驭、钧天奏。
谁料此生亲到，十五年、都城如旧。
而今但有，伤心烟雾，萦愁杨柳。
宝箓宫前，绛霄楼下，不堪回首。
愿皇图早复，端门灯火，照人还又。
惊世文章，门户照人，外家衣钵。
多谢温存，相期宅相，此恩难说。
今朝祝寿樽前，共拜舞、诸孙下列。
但愿从今，一年强似，一年时节。
暖日江南梅柳，春风堂上笙歌。
满斟醽醁笑声哗。
再拜千年寿嘏。
清健非缘服玉，红颜不是苍霞。
仙姿福禄自无涯。
要看沧溟绿野。
本是瑶台月里仙。
笑麾鸾鹤住人间。
蟠桃一熟三千岁，剩对春风日月闲。
缡绶结，彩衣斑。
孙枝相应傍门阑。
年年同上长生酒，得见沧溟几度干。
王母瑶池景物鲜。
蟠桃华实不知年。
天教把定春风笑，来作人间长寿仙。
披蕊笈，诵云篇。
朝朝香之篆炉烟。
只将清静为真乐，合住春秋岁八千。
吴松江畔，对烟波浩渺，相忘鸥鸟。
日日篮舆湖上路，十里珠帘惊笑。
高下楼台，浅深溪坞，著此香山老。
辋川图上，好风吹梦曾到。
不用金谷繁华，碧城修竹，自比封君号。
万壑千岩天付与，一洗寒酸郊岛。
霖雨方思，烟尘未扫，合挽三江倒。
功成名遂，却来依旧华表。
倚棹太湖畔，踏月上垂虹。
银涛万顷无际，渺渺欲浮空。
为问瀛洲何在，我欲骑鲸归去，挥手谢尘笼。
未得世缘了，佳处且从容。
饮湖光，披晓月，抹春风。
平生豪气安用，江海兴无穷。
身在冰壶千里，独倚朱栏一啸，惊起睡中龙。
此乐岂多得，归去莫匆匆。
今朝人自藕州来。
花意尚迟回。
几时画船同载，云锦照樽罍。
铃齐外，已全开。
是谁催。
诗仙住处，和气回春，羯鼓如雷。
蝶狂风闹，不到凝香地。
谁见飞琼巧梳洗。
厌孤标冷艳，不入时宜，银烛底，酒沁冰肌未睡。
东君怜索寞，分寄寒齐，闹耐残醒嗅芳蕊。
费西湖东阁，多少诗愁，援彩笔、重与江梅品第。
算肯容、丹杏接仙游，又却要蕊宫，侍香扶醉。
胜日探梅去，邂逅得奇观。
南枝的皪，陡觉品俗又香慳。
曾是瑶妃清瘦，帝与金丹换骨，酒韵上韶颜。
百叠侈罗袂，小立耐春寒。
凝香地，古仙伯，玉尘闲。
烦公持并三友，秀色更堪餐。
定笑芙蓉骚客，认作东风桃杏，醉眼自相谩。
想见落诗笔，字字漱龙兰。
冰花的皪冰蟾下。
松烟竹雾溪桥夜。
斜倚小峰峦。
依依同岁寒。
生绡明粉墨。
浅笑犹倾国。
恰似野桥看。
飘零只等闲。
凝香仙伯莺花主。
雅意怜羁旅。
略分春色便浓欢。
街吏何妨日日、报平安。
诗人一醉龙公妒。
恰限今朝雨。
关门独酌强伸眉。
也胜栖栖腰铺、守风时。
闲去街头赏大花。
翠帷珠幰护豪华。
西真宴罢群仙醉，千尺黄云错紫霞。
团粉黛，闹箫笳。
使星躔处驻灵槎。
定知今夜游仙梦，不落西京姚魏家。
遍赏扬州百种花。
因循忘却鬓苍华。
客闲惯刻分题烛，坐久还生醉眼霞。
催掺鼓，趁鸣笳。
未应回首问归槎。
清明寒食风烟地，判到今春不着家。
醉阅东风百种花。
醒来长悔误随车。
须知绿幕黄帘底，别有春藏姚魏家。
空想像，剩惊嗟。
梦云从此漫天涯。
二年得趁花前约，潘鬓缘愁恐更华。
歌筵当日小蓬瀛。
晚妆明。
识芳卿。
挽袖新词，曾博遏云声。
又侍仙翁灯夕饮，红雾底，沸箫笙。
催人刻烛待诗成。
捧雕觥。
媚盈盈。
不道醉魂，入夜已瞢腾。
墨涴香罗回盼处，和笑道，太狂生。
间世文章万选钱。
清时平步八花砖。
大开紫府瑶池宴，正是橙黄橘绿天。
金烛里，玉堂前。
翰林元是武夷仙。
雍容草罢明堂诏，留取天香馥寿筵。
扁舟夜泛，向子陵台下，偃帆收橹。
水阔风摇舟不定，依约月华新吐。
细酌清泉，痛浇尘臆，唤起先生语。
当年纶钓，为谁高卧烟渚。
还念古往今来，功名可共，能几人光武。
一旦星文惊四海，从此故人何许。
到底轩裳，不如蓑笠，久矣心相与。
天低云淡，浩然吾欲高举。
不忧贫，不恋富。
大悟之人，开着波罗铺。
内有真如无价实，欲识真如，正照菩提路。
贪爱心，须除去。
清净法身，直是堪凭据。
忍辱波罗为妙药，服了一圆，万病都新愈。
郧城清胜压湖湘。
人物镇相望。
秀气谁符楚泽，建安诸子文章。
东风得意，青云路稳，好去腾骧。
要识登科次第，待看北斗光芒。
人才七泽盛三湘。
前辈敢追望。
惭愧史君劝驾，杯前重赐篇章。
雷风断送，鱼龙变化，云路蜚骧。
德意如何报称，短歌莫写毫芒。
史君清德比清湘。
妙政古相望。
闲暇恩波万井，笑谈风月千章。
殷勤劝驾，几人怀德，刻意腾骧。
试问匣中长剑，也应增焕光芒。
有同年傅景仁长短句，走笔次韵，既抵峤南，回首野处，后会之期未卜也。
因锲石湘漓江上，以寓万里之思云。
绍熙五年清明后二日。
影落三秋月，寒生六月霜。
是谁幻出玉筼筜。
乞与一枝和雪、钓漓湘。
劲切依琳馆，虚心陋草堂。
笔端自有雌黄。
疑是化龙蜚到、葛仙旁。
君欲问予年，八十有七。
百岁十分尚留一。
世间滋味，尝尽酸咸苦涩。
时今倒食蔗，无甜汁。
夏半阳乌景最长。
小池不断藕花香。
电影雷声催急雨，十分凉。
芡剥明珠随意嚼，瓜分琼玉趁时尝。
双桧堂深新酿好，且传觞。
飞梁压水，虹影澄清晓。
橘里渔村半烟草。
今来古往，物是人非，天地里，唯有江山不老。
雨巾风帽。
四海谁知我。
一剑横空几番过。
按玉龙、嘶未断，月冷波寒，归去也、林屋洞天无锁。
认云屏烟障是吾庐，任满地苍苔，年年不扫。
赋西江月词。
南国秋光过二，宾鸿未带初寒。
洞中驼褐已嫌单。
洞口犹须挥扇。
夕照千峰互见，晴空万象都还。
羡他渔艇系澄湾。
欹枕玻璃一片。
梅天雨歇，柳堤风定，江浮画鹢纵横。
瀛女弄箫，冯夷伐鼓，云间凤咽鼍鸣。
波面走长鲸。
卷怒涛来往，搅碎沧溟。
两岸游人笑语，罗绮间簪缨。
灵均逝魄无凭。
但湘沅一水，到底澄清。
菰黍万家，丝桐五彩，年年吊古深情。
锦帜片霞明。
使操舟妙手，翻动心旌。
向晚鱼龙戏罢，千里浪花平。
淡云收、晓来春满湘中。
柳如烟、花枝如糁，万红千翠织浓。
照帘旌、微穿丽日，动罗幕、轻转香风。
天上良辰，人间淑景，生贤和气显殊钟。
映时表、南山北斗，相并两穹崇。
须知道、英明罕比，文武谁同。
奉慈亲、承颜戏彩，更闻吉梦占熊。
扫蛮氛、遂清三楚，定徐方、行策元功。
趣召遄归，康时佐主，指挥谈笑虏巢空。
寿觞举、器舟斟海，不用水精钟。
休辞醉，千龄会遇，美事重重。
翰墨大全丙集。
卷十三。
香衬紫荷陌，和气满长沙。
黄堂庶寝春晓，风软碧幢遮。
天遣武夷仙客，来掌元戎金印，千骑拥高牙。
收了绿林啸，喜动紫薇花。
青藜杖，鸿宝略，属公家。
长城应与借一，天语屡褒嘉。
且伴彩衣行乐，指日丝纶飞诏，归去凤池夸。
千岁祝眉寿，福海浩无涯。
秋宇净如水，月镜不安台。
郁孤高处张乐，语笑脱氛埃。
檐外白毫千丈，坐上银河万斛，心境两佳哉。
俯仰共清绝，底处着风雷。
问天公，邀月姊，愧凡才。
婆娑人世，羞见蓬鬓漾金罍。
来岁公归何处，照耀彩衣簪橐，禁直且休催。
一曲庾江上，千古继韶陔。
茫茫。
苍苍。
青山绕、千顷波光。
新秋露风荷吹香。
悠飏心地翛然，生清凉。
古岸摇垂杨。
时有白鹭飞来双。
隐君如在，鹤与翱翔。
老仙何处，尚有流风未忘。
琴与君兮宫商。
酒与君兮杯觞。
清欢殊未央。
西山忽斜阳。
欲去且徜徉。
更将霜鬓临沧浪。
冷然。
清圆。
谁弹。
向屋山。
何言。
清风至阴德之天。
悠飏馀响婵娟。
方昼眠。
迥立八风前。
八音相宣知孰贤。
有时悲壮，铿若龙泉。
有时幽杳，彷佛猿吟鹤怨。
忽若巍巍山巅。
荡荡几如流川。
聊将娱暮年。
听之身欲仙。
弦索满人间。
未有逸韵如此弦。
孝宗纯孝，前圣更何加。
高蹈处重华。
丹成仙去龙輴远，越岸暮山遐。
波臣先为卷寒沙。
来往护灵槎。
九虞礼举神祇乐，万世佑皇家。
吾皇尽孝，宗庙务崇尊。
钜典备弥文。
巍巍东向开基主，七世袝神孙。
追思九闰整乾坤。
环宇慕洪恩。
从今密迩高宗室，千载事如存。
四壁空围恨玉，十香浅捻啼绡。
殷云度雨井桐凋。
雁雁无书又到。
别后钗分燕股，病馀镜减鸾腰。
蛮江豆蔻影连梢。
不道参横易晓。
佳人满劝金蕉叶，夜玉春温。
别后黄昏。
燕子楼高月一痕。
年年依旧梨花雨，粉泪空存。
流水孤村。
不着寒鸦也断魂。
问讯金华伯，自是地行仙。
只为朱轮画戟，句引到湘川。
用个狎鸥心地，做就烹鲜时政，民化我何言。
但贵衡阳纸，纸落尽云烟。
对湖天，梅索笑，月还圆。
旧时岳生申甫，重到是前缘。
快洗瑶觥一醉，唤个鹤仙起舞，骑取上花砖。
春秋更多少，庄木八千年。
看花随柳湖边去。
似邂逅、水晶宫住。
刘郎笔落惊风雨。
酒社诗盟心许。
玉关外、不辞马武。
便好展、云霄稳步。
郴江自绕郴山路。
欲问功名何处。
绿波春早青烟暮。
翠幕船如天上去。
深杯蜀酒醉贤人，隔岸幽花怜静女。
浮云散乱流萍聚。
恨满韩张离合处。
欲招骑龙帝乡人，来咏叉鱼春岸句。
豆蔻梢头春意浓。
薄罗衫子柳腰风。
人间乍识瑶池似，天上浑疑月殿空。
眉黛小，髻云松。
背人欲整又还慵。
多应没个藏娇处，满镜桃花带雨红。
娇红隐映花稍雾。
金莲容与歌声度。
得句写香笺。
江山此意传。
醉当春好处。
不道因风絮。
去并锦闱眠。
青绫被底仙。
堂上簪缨交错，花间帘幕高张。
与君一咏一飞觞。
莫笑诗狂饮畅。
满路光风转蕙，吟边宫柳斜行。
新词妙绝动宫墙。
紫诰黄麻天上。
楚山浮碧。
江汉无终极。
鄂渚几行云树，天何意、限南北。
使君觞醉客。
健倒曾何惜。
三国英雄谁在，斜阳外、尽陈迹。
七里滩边，江光漠漠山如戟。
渔舟一叶。
径入寒烟碧。
笑我尘劳，羞对双台石。
身如织。
年年行役。
鱼鸟浑相识。
跳出红尘，都不愿、是非荣辱。
垂钓处、月明风细，水清山绿。
七里滩头帆落尽，长山泷口潮回速。
问有谁、特为上钩来，刘文叔。
貂蝉贵，无人续。
金带重，难拘束。
这白麻黄纸，岂曾经目。
昨夜客星侵帝座，且容伸脚加君腹。
问高风、今古有谁同，先生独。
旧俗传荆楚。
正江城、梅炎藻夏，做成重午。
门艾钗符关何事，付与痴儿騃女。
耳不听、湖边鼍鼓。
独炷炉香薰衣润，对潇潇、翠竹都忘暑。
时展卷，诵骚语。
新愁不障西山雨。
问楼头、登临倦客，有谁怀古。
回首独醒人何在，空把清尊酹与。
漾不到、潇湘江渚。
我又相将湖南去，已安排、吊屈嘲渔父。
君有语，但分付。
草草三间屋，爱竹旋添栽。
碧纱窗户，眼前都是翠云堆。
一月山翁高卧，踏雪水村清冷，木落远山开。
唯有平安竹，留得伴寒梅。
唤家童，开门看，有谁来。
客来一笑，清话煮茗更传杯。
有酒只愁无客，有客又愁无酒，酒熟且俳徊。
明日人间事，天自有安排。
梅要疏开，雪教迟下，怕他寒入江天。
有月桥仙客，相伴婵娟。
巷陌升平气象，一时都在鸣弦。
望东家锦里，雁到云边。
书到云边。
尊前翠眉环唱，道新腔字稳，花折声圆。
此去凤池游戏，碧波添插金莲。
看长生叶上，龟寿千年。
人寿千年。
春到江南，今年寒少，早有疏梅。
相伴双松，吟哦风月，着意花开。
天香甚处安排。
便何似、调羹去来。
劲节仙姿，玉堂难老，身在蓬莱。
玉佩簪缨。
罗袜生尘。
问何时、来到湘滨。
尧蓂五叶，二月阳春。
一霎时风，一霎时雨，一霎时晴。
有子鸣琴。
有路登瀛。
戏斑衣、温酒重斟。
蟠桃难老，相伴长生。
一千年花，一千年果，一千年人。
雨沐秋容薄。
莹湖光、琉璃千顷，浪平如削。
步绕湖边佳绝处，时涌琼楼珠阁。
记一一、经行皆昨。
十万人家空翠里，借姮娥、玉鉴相依约。
卷雾箔，飞烟幕。
天机云锦才收却。
放芙蓉、岸花十里，翠红成幄。
向晚买舟撑月去，笑引银汉共酌。
醉欲起、骑鲸碧落。
试唤坡仙哦妙句，问淡妆、此夕如何著。
只云月，是梳掠。
澄彻北湖水，圆镜莹青铜。
客槎星汉天上，隐隐暗朝通。
六月浮云落日，十顷增冰积雪，胜绝与谁同。
罗袜步新月，翠袖倚凉风。
子韩子，叫虞帝，傲祝融。
御风凌雾来去，邂逅此从容。
欲问骑驎何处，试举叉鱼故事，惊起碧潭龙。
乞我飞霞佩，从子广寒宫。
天近祅知雨露浓。
湖山无日不春风。
闲花野草皆掀舞，曾在君王愿盼中。
时易得，会难逢。
朝为逆旅暮三公。
蛟龙得雨飞无便，鸡犬腾云夙有功。
富贵园林。
清虚清馆，随意登临。
物外风光，云明花媚，鸟语烟深。
徐徐缓辔微吟。
迤逦度、松间柳阴。
览遍幽奇，小舟归晚，月映波心。
却忆西湖烂漫游。
水涵山影翠光浮。
轻舟短棹不惊鸥。
带露精神花妩媚，依风情态柳温柔。
莺歌燕语巧相留。
湖波涨新绿，环绕越王山。
棠齐清昼馀暇，赢得静中观。
四面屏围碧玉，十里障开云锦，冰监倒晴澜。
目送孤鸿远，心与白鸥闲。
隘游人，喧鼓吹，杂歌让。
晓天澄霁，花羞柳妒怯春寒。
好在风光满眼，只恐阳春有脚，催诏下天关。
剩写鹅溪幅，归去凤池看。
疏水绕城郭，农利遍三山。
使君重本，雅志初不在游观。
化出玉壶境界，挥洒锦囊词翰，笔下涌波澜。
天巧无馀蕴，意匠自舒闲。
拥鳌头，民间乐，颂声让。
养花天气，云柔烟腻护朝寒。
桃李满城阴合，杨柳绕堤绿暗，幽鸟语间关。
似诉风光好，留与后人看。
螺水亘千古，鳌顶冠三山。
年丰帅阃尘静，栏槛纵遐观。
四望潮登浦溆，万顷绿浮原野，堤岸溢波澜。
畎浍皆沾足，日永桔槔闲。
肆华筵，鱼鸟乐，众宾让。
良辰好景，年年莫放此盟寒。
且念新湖遗爱，莫作故园遐想，到处是乡关。
勋业知非晚，聊把镜频看。
鹅谿净称烟笼月。
澄心白称光浮雪。
净白两俱宜。
天然浓淡枝。
花光神意远。
吮墨含毫浅。
依约有香来。
春风随手开。
嫣然笑粲。
醉靥融滋春意烂。
侍宴终宵。
欢动帘帏酒易消。
尊前狂客。
惊见蕊仙新谪籍。
珠阖深关。
丹就同归海上山。
烛花呈灿。
瑞气满筵春欲烂。
月色中宵。
疑是阶前雪未消。
骚人词客。
魂断蜡梅香已籍。
谁更情关。
一点新愁入远山。
冒雪休寻访戴船。
红炉剩爇宝香然。
阖儿煨暖两三椽。
更有玉杯传素手，梅花相对两争妍。
停杯听唱月娟娟。
梅子初青春已暮。
芳草连云，绿遍西池路。
小院绣垂帘半举。
衔泥紫燕双飞去。
人在赤阑桥畔住。
不解伤春，还解相思否。
清梦欲寻犹间阻。
纱窗一夜萧萧雨。
宽尽香罗金缕衣。
心情不似旧家时。
万丝柳暗才飞絮，一点梅酸已着枝。
金底背，玉东西。
前欢赢得两相思。
伤心不及风前燕，犹解穿帘度幕飞。
横素桥边景最佳。
绿波清浅见琼沙。
衔泥燕子迎风絮，得食鱼儿趁浪花。
春已暮，日初斜。
画船箫鼓是谁家。
兰桡欲去空留恋，醉倚兰干看晚霞。
青梅如豆，断送春归去。
小绿间长红，看几处、云歌柳舞。
偎花识面，对月共论心，携素手，采香游，踏遍西池路。
水边朱户。
曾记销魂处。
小立背秋千，空怅望、娉婷韵度。
杨花扑面，香糁一帘风，情脉脉，酒厌厌，回首斜阳暮。
春光如许。
春到江南路。
柳眼弄晴晖，笑梅老、落英无数。
峭寒庭院，罗幕护窗纱，金鸭暖，锦屏深，曾记看承处。
云边尺素。
何计传心缕。
无处说相思，空惆怅、朝云暮雨。
曲阑干外，小立近黄昏，心下事，眼边愁，借问春知否。
雨后烟景绿，春水涨桃花。
系舟溪上，笋舆十里达平沙。
路转峰回胜处，无数青荧玉树，缥缈羽人家。
楼观倚空碧，水竹湛清华。
纵幽寻，携蜡屐，上苍霞。
古仙何在，空馀药灶委岩洼。
他日倘然归老，乞取一庵云卧，随分了生涯。
底用更辛苦，九转炼黄芽。
商秋吉，嘉会协中辛。
涓路寝，修禋祀，圣德昭清。
端志虑，罄竭斋精。
锦绣排天仗，羽卫缤纷。
朝太室、返中宸。
被衮接神明。
时平天时俱清晏，兼丰年和气，品物达芳馨。
瞻熉座，舂容娭燕三灵。
奠瑶爵，荐量币，清思呦冥冥。
望昆仑。
嘉祥塞絪缊。
诚殚礼洽庆休成。
润泽被生民。
端门肆眚，昕庭称贺，俱将景福万寿、祝双亲。
勋华并、天胙昌期。
圣德茂重离。
英明经远，浚哲昭微。
宝俭更深慈。
观万国、累洽重熙。
对明时。
报礼秩神祇。
玉帛奏华夷。
雍肃显相，百辟各钦祗。
奄嘉虞英璧奠华滋。
神安坐、景气澄虚。
极光焰、烛长丽。
展诗应律，万舞逶迟。
三献洽皇仪。
垂露浸庆祜来宜。
礼无违。
鸣鸾临帝阙，飞凤下天倪。
清和寰宇，霈泽一朝驰。
醇化无为。
万祀巩洪基。
水月光中，烟霞影里，涌出楼台。
空外笙箫，云间笑语，人在蓬莱。
天香暗逐风回。
正十里、荷花盛开。
买个扁舟，山南游遍，山北归来。
璧月珠星，辉映小桃秾李。
化工容易，与人间富贵。
东风巷陌，春在暖红温翠。
人来人去，笑歌声里。
油壁青骢，第一番共燕喜。
举头天上，有如人意。
歌传乐府，犹是升平风味。
明朝须判，醉眠花底。
风动一川花，摇漾影迷红碧。
人立杏花阴下，泛光风袭袭。
琼枝碧月互相辉，春容泫将夕。
罗盖暗承花雾，渍鲛绡香湿。
楚宫杨柳依依碧。
遥山翠隐横波溢。
绝艳照秾春。
春光欲醉人。
纤纤芳草嫩。
微步轻罗衬。
花戴满头归。
游蜂花上飞。
玉关芳草黏天碧。
春风万里思行客。
骄马向风嘶。
道归犹未归。
南云新有雁。
望眼愁边断。
膏沐为谁容。
倚楼烟雨中。
一川花月青春夜。
玉容依约花阴下。
月照曲阑干。
红绡挹露寒。
袖香温素手。
意铄金卮酒。
香远绣帘开。
画楼吹落梅。
柳絮飞时绿暗，荼蘼开后春酣。
花外青帘迷酒思，陌上晴光收翠岚。
佳辰三月三。
解佩人逢游女，踏青草斗宜男。
醉倚画阑阑槛北，梦绕清江江水南。
飞鸾与共骖。
一年陌上寻芳意。
想人在、东风里。
褪粉销红春有几。
青翰飞去，紫云凝伫，往事如流水。
烟横极浦山无际。
暗解明珰问谁寄。
乡在温柔何处是。
轮囷香雾，静深庭院，帘影参差翠。
桃李墙头，向人都似他年意。
舞丝千丈飏晴光，骀青春无际。
花气薰然自醉。
傍垂杨、行行缓辔。
倦游无奈，回首云山，归期犹未。
玉锁楼空，鸟啼花外东风起。
少年恩怨付波流，吟望朱阑倚。
冉冉尘生客袂。
对尊前、高情暂寄。
洞天一笑，仙驭乘空，姑峰凝翠。
新雨霁。
开遍满园桃李。
波暖池塘风细细。
一双花鸭戏。
唤起春融睡美。
扶醉宿妆慵理。
移步避人花影里。
绣裙低窣地。
疏柳无情绪。
都不管、渡头行客欲去。
犹依赖得，玉光万顷，为人留住。
相从岁月如骛，叹回首、离歌又赋。
更举目、斜照沉沉，西风剪剪秋墅。
君行定忆南池，歌筵舞地，花晨月午。
八砖步日，三雍奏乐，送君云路。
别情未抵遗爱，试听取、湖山共语。
便可能、无意同倾，一尊露醑。
汲水添瓶恰换花。
蜂儿争要采，打窗纱。
青春谁与度年华。
弦索暗，无绪几曾拏。
春思正交加。
马蹄声错认，客还家。
花笺欲写寄天涯。
羞人见，罗袖急忙遮。
七十古来稀，吾生已半。
莫把身心自萦绊。
据他缘分，且凭随时消遣。
但知逢酒饮，逢花看。
林泉有约，风光无限。
日上花梢起来晚。
芒鞋竹杖，信步水村山馆。
更寻三两个，清闲伴。
昼永重帘卷。
乍池塘、一番过雨，芰荷初展。
竹引新梢半含粉，绿阴扶疏满院。
过花絮、蝶稀蜂懒。
窗户沉沉人不到，伴清幽、时有流莺啭。
凝思久，意何限。
玉钗坠枕风鬟颤。
湛虚堂、壶冰莹彻，簟波零乱。
自是仙姿清无暑，月影空垂素扇。
破午睡、香销馀篆。
一枕湖山千里梦，正白蘋烟棹归来晚。
云弄碧，楚天远。
韶华骀荡。
看化工尽力，安排春仗。
薄雾霏烟，软风轻日，物态与人交畅。
鸟声弄巧千调，楼影垂空十丈。
乱花柳，粲宝钿缨络、彩丝帷帐。
佳赏。
辉艳冶，笑语盈盈，花面交相向。
歌连长缫，酒凝深碧，和气盎然席上。
好春易苦风雨，人意难逢舒放。
但拍掌。
醉陶然一笑，忘形天壤。
色染莺黄，枝横鹤瘦，玉奴蝉蜕花间。
铅华不御，慵态尽欹鬟。
冷淡琐窗烟雾，来清供、莞尔怡颜。
狂峰蝶，还须敛衽，何得傍高闲。
西山。
招隐处，寒云缭绕，流水回环。
念风前绰约，雪后清孱。
别是仙韵道标，应羞对、舞袖弓弯。
怀真赏，今宵归梦，一饷许跻攀。
万壑千岩秋色里，歌眉醉眼争妍。
一枝娇柳趁么弦。
疑非香案吏，诏到小蓬天。
乐事便成陈迹也，依人小月娟娟。
尊前空唱短因缘。
引船风又起，吹过浙江边。
茶寮山上一头陀。
新来学者么。
蝤蛑螃蟹与乌螺。
知他放几多。
有一物，是蜂窝。
姓牙名老婆。
虽然无奈得它何。
如何放得它。
风紧浪淘生。
蛟吼龟鸣。
家人睡着怕人惊。
只有一翁扪虱坐，依约三更。
雪又打残灯。
欲暗还明。
有谁知我此时情。
独对梅花倾一盏，还又诗成。
西子湖边春正好，输他公子王孙。
落花香趁马蹄温。
暖烟桃叶渡，晴日柳枝门。
中有能诗狂处士，闲将一鹤随轩。
百钱买只下湖船。
就他弦管里，醉过杏花天。
道学从来不则声。
行也东铭。
坐也西铭。
爷娘死后更伶仃。
也不看经。
也不斋僧。
却言渊子太狂生。
行也轻轻。
坐也轻轻。
他年青史总无名。
你也能亨。
我也能亨。
问竹平安，点花番次。
青梅骨瘦，已有生春意。
椒萼露微花，便觉香魂旖旎。
惜花公子，可是赋情深，携瘦竹，绕疏篱，终日成孤倚。
赏心乐事，又也何曾废。
烟露湿铅华，误啼妆、三年客里。
江南芳信，政自不愆期，吴山远，越山长，梦寐添憔悴。
翠幕围香夜正迟。
红麟生焰烛交辉。
纤腰趁拍轻於柳，娇面添妆韵似梅。
凝远恨，惜芳期。
十年幽梦彩云飞。
多情不管霜髯满，犹欲杯翻似旧时。
挥手华堂，重整顿、选花场屋。
撩鼻观、飞浮杂沓，异香芬馥。
金缕尚馀闲态度，冰姿早作新妆束。
恨尊前、缺典费思量，无松竹。
蜂蝶恨，何时足。
桃李怨，成粗俗。
为情深、拚了一生愁独。
菊信谩劳频探问，兰心未许相随逐。
想从今、无暇劚蔷薇，鉏罂粟。
争献交酬，消受取、真山真水。
供不尽、杯螺浮碧，髻鬟拥翠。
莫便等闲嗟去国，固因特地经仙里。
奉周旋、惟有老先生，门堪倚。
追往驾，烟宵里。
终旧学，今无计。
叹白头犹记，壮年标致。
一乐堂深文益著，风雩亭在词难继。
问有谁、熟识晦庵心，南轩意。
异乡中，行色里，随分庆初度。
老子今年，五十又还五。
任他坎止流行，吴头楚尾，本来是、乾坤逆旅。
贵和富。
此事都付浮云，无必也无固。
用即为龙，不用即为鼠。
便教老却英雄，草庐烟舍，也须有、着闲人处。
年时今日，御双凫曾到、蓬壶方丈。
元是王孙生此夕，红紫娇春成行。
数曲栏干，一双蓂荚，正傍瑶阶长。
风帘斜处，有时新燕来往。
犹记不住称觞，挥毫著语，更与书扁榜。
转首还逢汤饼客，景物依然和畅。
待赋新词，说些消息，教倩飞琼唱。
南班虚席，看随丹诏东上。
秋色满西湖，雨添新绿。
一派烟光望中足。
清香十里，书舸去来相逐。
酒酣时听得，渔家曲。
人道似郎，郎还第六。
云水相逢未谙熟。
晚来风静，闲浸几枝红玉。
水神应不禁，江妃浴。
西湖胜绝，有栖云楼观，蟠空丘壑。
玉鉴光中天不老，人在蓬壶行乐。
画舫藏春，垂杨系马，幽处笙箫作。
京华狂客，也忘身世飘泊。
行待载酒寻芳，湖湾堤曲，放浪红尘脚。
借景留欢排日醉，不负莺花盟约。
忍缓东风，耐烦迟日，休凭匆匆着。
温存桃李，莫教一顿开却。
的皪江梅共腊梅。
剪金裁玉一时开。
黄姑相伴雪儿来。
别驾公馀无个事，得将诗酒与栽培。
为春留客小徘徊。
烟雨不多时，肥得梅如许。
早有点儿酸，诮没星儿苦。
飞燕恶禁持，又待衔春去。
容着水精盐，觅个调羹处。
翠环惊报，叶底梅如弹。
小摘试尝看，齿微酸、生香不断。
烟丸露颗，肥得颊儿红，还欲近，浅黄时，风雨摧残半。
何如珍重，剩着冰盘荐。
持酒劝飞仙，似江梅、累累子满。
饶将风味，成就与东君，随鼎鼐，着形盐，早趁调羹便。
时帅已拜兴元命小队旌旗，又催送、元戎领客。
政十顷、荷香微度，草烟横碧。
杨柳参差新合翠，水天上下俱齐色。
傍野桥、容与绕重湖，严城侧。
花作阵，舟为宅。
敲羯鼓，鸣羌笛。
渐夜凉风进，酒杯无力。
遥想汉中鸡肋地，未应万里回金勒。
看便随、飞诏下南州，朝京国。
纤手工夫，采丝五色交相映。
同心端正。
上有双鸳并。
皓腕轻缠，结就相思病。
凭谁信。
玉肌宽尽。
却系心儿紧。
肃霜靡衰草，骤雨洗寒空。
刀弓斗力增劲，万马骤西风。
细看外围合阵，忽变横斜曲直，妙在指麾中。
号令肃诸将，谈笑听元戎。
坐中客，休笑我，已衰翁。
十年重到，今日此会与谁同。
差把龙钟鹤发，来对虎头燕颔，年少总英雄。
飞镞落金碗，酣醉吸长虹。
拥节出闽峤，易镇上岷山。
东西崄岨，分陕初不在荣观。
痛念两河未复，独作中流砥柱，屹若障狂澜。
极目神京远，百万虎貔闲。
趁良时，摅豹略，勇声欢。
风飞雷厉，威行逆虏胆生寒。
汉寝周原如旧，一扫腥膻丑类，谈笑定三关。
认取投机会，莫作等闲看。
庾岭移来傍桂业。
绕花安敢望凌风。
癯儒合作孤芳伴，四面相看一笑同。
冰照座，玉横空。
雪花零落暗香中。
有人醉倚阑干畔，付与江南老画工。
拍堤芳草随人去。
洞口山无重数。
翦朝露成树。
争晚渔翁住。
今人忍听秦人语。
只有花无今古。
欲饮仙家寿醑。
记取桥边路。
灯夕筵开，人物共、英词三绝。
环坐处、袖中珠玉，郢中春雪。
红烛星繁销夜漏，紫霞香满催歌拍。
算新年、何处不风光，三山别。
云表殿，千层结。
花藉锦，添明月。
更浮屠七塔，万枝争发。
多谢一天驱宿霭，故教三日成佳节。
更何须、海上觅蓬莱，真仙阙。
乐禁初开，平地耸、海山清绝。
千里内、欢声和气，可融霜雪。
盛事总将椽笔记，新歌翻入梨园拍。
道古来、南国做元宵，今宵别。
灯万碗，花千结。
星斗上，天浮月。
向玉绳低处，笙箫高发。
人物尽夸长乐郡，儿童争庆烧灯节。
疑此身、清梦到华胥，朝金阙。
好景良辰造物慳。
一年灯火遽摧残。
雨淋夹道星千点，雪阻游人路九盘。
停社舞，撤宾筵。
谩烧银烛照金莲。
不如我入香山社，一盏青灯说夜禅。
四时美景，最好惟春昼。
仙诞弥辰，况还当、中春时候。
日迟风软，是处霭晴烟，桃散锦，柳摇金，交映门庭秀。
此时称寿。
兰玉相先后。
喜色上眉峰，且休辞、频倾芳酒。
虚空看透，摆脱利名缰，云鬓绿，醉颜酡，笑挹浮丘袖。
清晓南窗笑语喧。
今朝生日胜从前。
鹤吞沆瀣神逾爽，松饱风霜节更坚。
调气马，殖心田。
几曾佞佛与夸仙。
戏衫脱了浑无累，快活人间百十年。
春筦方中，正良辰馀五，韶光明媚。
晓见非烟佳气，满堂融溢。
学语儿童喜色。
庆间世、悬弧此日。
休言未、结组弹冠，不劳戏傲泉石。
生平服膺道德。
看名高谷口，年齐箕翼。
况有宁馨，已报月宫消息。
只这谁人似得。
且莫惜、高张华席。
应须拚、明日扶头，尽教金盏频侧。
江水粼粼碧，云山叠叠奇。
平生心事一钩丝。
便是壶中日月、更何疑。
文叔今方贵，君房素自痴。
洛阳尘土涴人衣。
争似归来双足、踏涟漪。
玉阶琼室冰壶帐。
凭地水晶帘不上。
儿家住处隔红尘，云气悠扬风淡荡。
有时闲把兰舟放。
雾鬓风鬟乘翠浪。
夜深满载月明归，画破琉璃千万丈。
恰则元宵，灿万灯、星球如昼。
春乍暖、化工未放，十分花柳。
和气并随灯夕至，一时钟作人间秀。
问烟霄、直上舌含香，文摛绣。
命世杰，调元手。
荆楚地，淹留欠。
看日边追诏，印垂金斗。
翠竹苍松身逾健，蛾儿雪竹论人如旧。
愿湘江、卷入玉壶中，为公寿。
得毛韩经学。
振祖风，挺挺凌烟勋业。
文章世为甲。
果妙龄秀发，荐膺衡鹗。
名登雁塔。
访梅仙，种河阳桃李，从兹两绾铜符，多少吏民欢洽。
庆惬。
归来整顿，松竹笑傲，武夷溪壑。
韶光恰匝。
清明过了旬浃。
喜当初度日。
称觞春酒，一饮红生双颊。
愿儿孙，世袭簪缨，代常不乏。
郎星锦帐，忽翩然归访，南溪孤鹜。
前日登高谁信道，寿酒重浮茱萸。
风露杯寒，芙蓉帐冷，笑受长生箓。
广寒宫殿，桂华应已新续。
不用翠倚红围，舞裙歌袖，共理称觞曲。
只把文章千古事，留伴平生幽独。
但使明年，鬓青长在，萱草春风绿。
诸郎如许，转头百事都足。
晚风收暑，小池塘荷净。
独倚胡床酒初醒。
起徘徊、时有香气吹来，云藻乱，叶底游鱼动影。
空擎承露盖，不见冰容，惆怅明妆晓鸾镜。
后夜月凉时，月淡花低，幽梦觉、欲凭谁省。
且应记、临流凭阑干，便遥想，江南红酣千顷。
相逢一笑，又成相避，南雁归时霜透。
明朝人在短亭西，看舞袖、双双行酒。
歌声此处，秋声何处，几度乱愁搔首。
如何不寄一行书，有万绪、千端别后。
人在醉乡居住。
记得旧曾来去。
疏雨听芭蕉。
梦魂遥。
惆怅柳烟何处。
目送落霞江浦。
明夜月当楼。
照人愁。
十分雪意却成霜。
暮云黄。
月微茫。
只有梅花，依旧吐幽芳。
还喜无边春信漏，疏影下，觅浮香。
才清端是紫薇郎。
别鹓行。
忆宫墙。
夜半胡为，人与月交相。
君合召归吾老矣，月随去，照西厢。
玉尊凉。
玉人凉。
若听离歌须断肠。
休教成鬓霜。
画桥西，画桥东。
有泪分明清涨同。
如何留醉翁。
客梦一回醒，三度碧梧秋。
仰看今夕天上，河汉又西流。
早晚凉风过雁，惊落空阶一叶，急雨闹清沟。
归计休令暮，宵露浥征裘。
古来今，生老病，许多愁。
那堪更说、无限功业镜中羞。
只有青山高致，对此还论世事，举白与君浮。
送我一杯酒，谁起舞凉州。
小院回廊春寂寂，晚来独自闲行。
画帘东畔碧云生。
也知无雨，空滴枕边声。
一簇小桃开又落，低头拾取红英。
东风相送忘相迎。
梨花寒食，到得锦宫城。
我似万山千里外，悠然一片归云。
宫衔犹自带云云。
谁知前进士，已是故将军。
闲坐闲行闲饮酒，闲拈闲字闲文。
诸公留我笑纷纷。
一枝簪宝髻，六幅舞罗裙。
春风开者。
一时还共春风谢。
柳条送我今槐夏。
不饮香醪，孤负人生也。
曲塘泉细幽琴写。
胡床滑簟应无价。
日迟睡起帘钩挂。
何不归欤，花竹秀而野。
其侧有亭，山谷榜曰奇观。
一水飞空，揭起珠帘全幅。
不须人卷，不须人轴。
一点不容飞燕入，些儿未许游鱼宿。
向山头、款步听疏音，清如玉。
三峡水，堪人掬。
三汲浪，堪龙浴。
更两边潇洒，数竿脩竹。
晓倩碧烟为绳束，夜凭新月为钩曲。
问当年、题品是何人，黄山谷。
之际，可令歌以酹我否何地无溪祗欠人。
有翁年八十，住其滨。
直钩元不事丝缗。
优游尔，聊以遂吾身。
陶令赋归辰。
未尝轻出入，犯风尘。
江洲太守独情亲。
庐山醉，谁主复谁宾。
鸡声茅店炊残月。
板桥人迹霜如雪。
此是古人诗。
身经老忘之。
君行当此境。
令我昏成醒。
乘月犯霜来。
诗真误尔哉。
登龙脊，抚剑一长歌。
巫峡峰高腾凤鹤，夔门波阔失蛟鼍。
东望意如何。
买庄为贮梅花，玉妃一万森庭户。
古来词客，比方不类，可怜毫褚。
谁扫尘凡，独超物表，神仙中取。
是昆丘标致，射山风骨，除此外、吾谁与。
九酝醍醐雪乳。
和金盘、月边清露。
寿阳骄騃，单于疏贱，不堪充数。
弄玉排箫，许琼挥拍，兹从中兴以来绝妙词选卷六改，胎禽飞舞。
待先生，披着羊裘鹤氅，作园林主。
南枝又觉芳心动。
慰我相思情味重。
陇头何处寄将书，香发有时疑是梦。
谁家横笛成三弄。
吹到幽香和梦送。
觉来知不是梅花，落寞岁寒谁与共。
点缀莫窥天巧，名称却道人为。
香酝蜜脾分几点，色映乌云倚一枝。
遥看步赏迟。
映水不嫌疏影娇春也自同时。
红树落残风自暖，寒管声长晓更催。
此时知不知。
雨洗胭脂，被年时、桃花杏花占了。
独惜野梅，风骨非凡，品格胜如多少。
探春常恨无颜色，试浓抹、当场微笑。
趁时节，千般冶艳，是谁偏好。
直与岁寒共保。
问单于、如今几分娇小。
莫怪山人，不识南枝，横玉自来同调。
岂须摘叶分明认，又何必、枯枝比较。
恐桃李、开时妒他太早。
客里伤春浅。
问今年梅蕊，因甚化工不管。
陌上芳尘行处满。
可计天涯近远。
见说道、迷楼左畔。
一似江南先得暖。
向何郎、庭下都寻偏。
辜负了，看花眼。
古来好物难为伴。
只琼花一种，传来仙苑。
独许扬州作珍产。
便胜了、千千万万。
又却待、东风吹绽。
自昔闻名今见面。
数归期、屈指家山晚。
归去说，也稀罕。
东君直是多情，好花一夜都开尽。
杏梢零落，药栏迟暮，不教宁静。
风度秋千，日移帘幕，翠红交映。
正太真浴罢，西施浓抹，都沉醉、娇相称。
磨遍绿窗铜镜。
挽春衫、不堪比并。
暮云空谷，佳人何处，碧苔侵迳。
睡里相看，酒边凝想，许多风韵。
问因何，却欠一些香味，惹傍人恨。
日高睡起，又恰见、柳梢飞絮。
倩说与、年年相挽，却又因他相误。
南北东西何时定，看碧沼、青萍无数。
念蜀郡风流，金陵年少，那寻张绪。
应许。
雪花比并，扑帘堆户。
更羽缀游丝，毡铺小径，肠断鹁鸠唤雨。
舞态颠狂，腰肢轻怯，散了几回重聚。
空暗想，昔日长亭别酒，杜鹃催去。
白玉为台金作盏。
香是江梅名阆苑。
年时把酒对君歌，歌不断。
杯无算。
花月当楼人意满。
翘戴一枝蝉影乱。
乐事且随人意换。
西楼回首月明中，花已绽。
人何远。
可惜国香天不管。
手种团团玉。
香趁日晴初熟。
金刀错落晓霜寒，十分风味，独向暑天足。
唐君去后云空谷。
异事传流俗。
刀圭倘是神仙药，地皮卷尽犹飞肉。
龙荪晚颖破苔纹。
英气欲凌云。
深处未须留客，春风自掩柴门。
蒲团宴坐，轻敲茶臼，细扑炉熏。
弹到琴心三叠，鹧鸪啼傍黄昏。
人意舒闲春事到，徐徐弄日微云。
翠鬟飞绕闹蛾群。
烟横沾酒市，风转落梅村。
岁事一新人半旧，相逢际晚醺醺。
花间亭馆柳间门。
克除风雨外，排日醉红裙。
瑟瑟秋声，萧萧天籁，满庭摇落空翠。
数遍丹枫，不见叶间题字。
人何处、千里婵娟，愁不断、一江流水。
遥睇。
见征鸿几点，碧天无际。
怅望月中仙桂。
问窃药佳人，谁与同岁。
把镜当空，照尽别离情意。
心里恨、莫结丁香，琴上曲、休弹秋思。
怕里。
又悲来老却，兰台公子。
池塘生春草。
数尽归鸿人未到。
天涯目断，青鸟尚赊音耗。
晓月频窥白玉堂，暮雨还湿青门道。
巢燕引雏，乳莺空老。
庭际香红倦扫。
乾鹊休来枝上噪。
前回准拟同他，翻成病了。
欲题红叶凭谁寄，独抱孤桐无心挑。
眉间翠攒，鬓边霜早。
柳腰暗怯花风弱。
红映秋千院落。
归逐燕儿飞，斜撼真珠箔。
满林翠叶胭脂萼。
不忍频频觑着。
护取一庭春，莫弹花间鹊。
睡鸭徘徊烟缕长。
日高春困不成妆。
步欹草色金莲润，捻断花鬓玉笋香。
轻洛浦，笑巫阳。
锦纹亲织寄檀郎。
儿家闭户藏春色，戏蝶游蜂不敢狂。
听得提壶沽美酒。
人道杏花深处有。
杏花狼藉鸟啼风，十分春色今无九。
麝煤销永昼。
青烟飞上庭前柳。
画堂深，不寒不暖，正是好时候。
团团宝月纤手。
暂借歌喉招舞袖。
真珠滴破小槽红，香肌缩尽纤罗瘦。
投分须白首。
黄金散与亲和旧。
且衔杯，壮心未落，风月长相守。
沙堤香软。
正宿雨初收，落梅飘满。
可奈东风，暗逐马蹄轻卷。
湖波又还涨绿，粉墙阴、日融烟暖。
蓦地刺桐枝上，有一声春唤。
任酒帘、飞劝画楼晚。
便指数烧灯，时节非远。
陌上叫声，好是卖花行院。
玉梅对妆雪柳，闹蛾儿、象生娇颤。
归去争先戴取，倚宝钗双燕。
清明寒食不多时。
香红渐渐稀。
番腾妆束闹苏堤。
留春春怎知。
花褪雨，絮沾泥。
凌波寸不移。
三三两两叫船儿。
人归春也归。
璧月上极浦。
帆落人挝鼓。
石城倒影，深夜鱼龙舞。
佳气郁郁，紫阙腾云雨。
回首分今古。
千载是和非，夕阳中、双燕语。
向人诉。
记玉井辘轳，胭脂涨腻，几许蛾眉妒。
感叹息、花好随风去。
流景如羽。
且共乐升平，不须后庭玉树。
雨过园林，触处落红凝绿。
正桑叶、齐如沃。
娇羞只恐人偷目。
背立墙阴，慢展纤纤玉。
听鸠啼几声，耳边相促。
念蚕饥、四眠初熟。
劝路旁、立马莫踟躇，是那里唱道秋胡曲。
瑞霭秋空，银河里、非烟非雾。
应想是、岳钟神秀，再生伊传。
昨夜五云随梦入，今朝万象朝元去。
正六星、炳炳耀文昌，循初度。
五马贵，多文富。
人品异，心期古。
似冰清瑶水，玉森元圃。
天子方将循异政，灵孙又合为霖雨。
问汾阳、几考在中书，从今数。
万仞鹅湖顶，千岁矫苍龙。
楼台一簇，仙家遥寄五云中。
天上朝元佳节，人世生贤华旦，瑞气郁葱葱。
六辔耀闽海，列郡喜趋风。
记昔年，当此际，早梅红。
插花饮酒，狂歌醉舞寿昌宫。
零落青袍如旧，敛板绣衣庭下，欣见黑头公。
王室要师保，叔父忽居东。
深约海棠开，一庭儿女。
共插满头笑相语。
入春准备了，到今朝团聚。
近来都不怕，风和雨。
一个一杯，君山绿醑。
何必贪多似彭祖。
但须看遍，子生孙孙生子。
便年年拚一醉，花前舞。
娇额尚涂黄。
不入时妆。
十分轻脆奈风霜。
几度细腰寻得蜜，错认蜂房。
东阁久凄凉。
江路悠长。
休将颜色较芬芳。
无奈世间真若伪，赖有幽香。
地偏灵，天应瑞。
簇簇银花，团绕真珠蕊。
金阙玉楼分十二。
要伴姮娥，与月循环睡。
月如花，花表岁。
人道闰年，添个真奇异。
不许扬州夸间气。
昨夜春风，吹送柴门里。
足迹半天下，家说在琼川。
往来无定，蓬头垢面仟憎嫌。
挥扫笔头万字，贯穿胸中千古，不记受生年。
海角一相遇，缘契似从前。
钟离歌，吕公篆，醉张颠。
恍如赤城龙凤，来过我鲸仙。
笑我未离世网，不染个中尘土，饥食困来眠。
拟问君家祖，兜率乐天天。
高皇神武，善驾驭豪英。
攘北狄，驱群盗，命天膺。
救苍生。
奈梦绕沙漠，隔温清，屈和好，召大将，归兵柄，列枢庭。
公指汴京。
威已振河洛，不顾身烹。
失一时机会，嗟左衽吾民。
痛岳家军。
孰扶倾。
久沉冤愤，七十载，还复遇，帝王真。
表遗烈，锡王号，日照临。
激士心。
始认安刘计，宁祸己，是忠臣。
我乘传，访壁垒，想精明。
英气凛然若在，仍题扁、昭揭天恩。
笑原头芳草，一死不能春。
交怨人神。
欲问东君，为谁重到江头路。
断桥薄暮。
香透溪云渡。
细草平沙，愁入凌波步。
今何许。
怨春无语。
片片随流水。
阵鸿惊处。
一网沉江渚。
落叶乱风和细雨。
拨棹不如归去。
芦花轻泛微澜。
蓬窗独自清闲。
一觉游仙好梦，任它竹冷松寒。
江南春早。
春到南枝花更好。
不比寻常。
深着胭脂学弄妆。
寿阳开宴。
拂拂红霞生酒面。
从此溪桥。
步障翻腾着绛绡。
气随神，神随气。
神气相随，透入泥丸里。
长把金关牢锁闭。
捉得金晶，暗地添欢喜。
下辛勤，须发志。
十二时中，莫把工夫弃。
阴尽阳全神出体。
功行成时，名列神仙位。
真人本是凡人做，悟者何难。
名利如山。
隔断神仙路往还。
谢师指教生死限，长在心间。
长在心间。
十二时中不暂闲。
七返还丹人怎晓，晓后有何难。
夜静存神向内观。
神水满泥丸。
搬运金精无夜昼，呼吸不会闲。
功行成时出世寰。
名姓列仙班。
虎绕龙蟠功最妙，交会在丹田。
垆鼎烹煎火自然。
日月炼为先。
认取坎离为造化，真气要还源。
向已澄静坐内观。
九转炼成丹。
河车怎敢停留住，搬入泥丸。
水火烹煎。
一粒丹砂炼汞铅。
金丹大药人人有，只要心坚。
休说闲言。
不走阳精便是仙。
因师传说朝元理，昼夜功勤。
炼煅成真。
偷得阴阳共半斤。
壶中天地何曾夜，四季长春。
洞里光阴。
交我如何与世论。
夜来子后披衣坐，心定神清。
见个真人。
脸似胭脂体似银。
垆中火焰炎炎起，紫气腾腾。
一粒丹成。
管取飞升上帝京。
金丹只在自身中。
真水火、炼成功。
因遇吕仙公。
识返本、还元祖宗。
阳全阴尽，神光现处，认得自真容。
名姓列仙宫。
已跳出、乾坤世笼。
二气工夫，河车搬入昆仑脑。
世人谁晓。
此是玄元道。
存得阳精，年老身不老。
三田饱。
行功都了。
拂袖游蓬岛。
这个工夫，因师传授知元祖。
论甚子午。
说甚龙和虎。
只在目前，明有神仙路。
速修取。
有朝归去。
消了阴司簿。
真水火，谢师传。
黑铅红汞鼎中煎。
现神光，满目前。
丹砂就，是神仙。
金鼎捉住寿同天。
待功成，玉帝宣。
说甚坎离龙共虎，休言火候周天。
阳精不走自神全。
双关明有路，真上至泥丸。
牢锁金关并玉户，日魂月魄烹煎。
三宫都满体牢坚。
阳神朝上帝，永劫作天仙。
金公本是干家子，住在坤宫。
真虎真龙。
吃尽三尸及九虫。
丹砂锻炼泥丸里，赫赫长红。
一日成功。
直见三清太上公。
我有一张琴。
随坐随行。
无弦胜似有弦声。
欲对人前弹一曲，不遇知音。
夜静响琤轰。
神鬼俱惊。
惊天动地若雷鸣。
只候功成归去后，携向蓬瀛。
师指炼金丹。
牢锁金关。
工夫进火莫交闲。
向己澄心观内景，闪电眉间。
妙用在泥丸。
神思难看。
愚迷不悟隔千山。
悟即如同观返掌，出世何难。
铅汞要加添。
火候频煎。
体中气足返阳全。
养就婴儿并姹女，同坐同眼。
髓实自身坚。
运满三田。
刀圭服了得神仙。
只候功成并行满，独步朝元。
自从师指天机道。
万卷仙经都晓。
若会运精归脑。
颜貌长不老。
真铅真汞人知少。
乌兔烹煎成宝。
身外有身方了。
玉帝金书召。
天机大道。
达者稀少。
运戊已、龙蟠更虎绕。
这一颗丹砂，凡世人难晓。
间木金、坎离颠倒。
阳全阴尽，形容不老。
将水火烹煎，自然炉灶。
待行功成就，炼无价宝。
去朝元、七祖都了。
一轮明月照三峰。
彩霞飞满空。
分明见我主人公。
明珠透上宫。
丹药炼，鼎中红。
频频要用功。
功成定是出樊龙。
闲游仙洞中。
七返阳全阴去尽，精髓满三田。
修道无为必自然。
论甚后和先。
忍取五行真水火，须要认根源。
自己丹砂着意看。
何用外寻丹。
识贯事中枢纽，笔开象外精神。
传观弓力异常钧。
衣我六铢羞问。
周后数茎命粒，鲁儒一点芳心。
啄残楼老付谁论。
谩要睡馀支枕。
三杰后，福寿两无涯。
食乳相君功未既，妩眉庆兆眷方兹。
富贵莫推辞。
门两戟，却棹一纶丝。
莼菜秋风鲈鲙美，桃花春水鳜鱼肥。
笑傲霅谿湄。
东风初縠池波，轻阴未放游丝坠。
新春歌管，丰年笑语，六街灯火。
绣毂凋鞍，飞尘卷雾，水流云过。
恍扬州十里，三生梦觉，卷珠箔、映青琐。
金猊戏掣星桥锁。
博山香、烟浓百和。
使君行乐，绛纱万炬，雪梅千朵。
羯鼓轰空，鵾弦沸晓，樱梢微破。
想明年更好，传柑侍宴，醉扶狨座。
缥蒂缃枝，玉叶翡英，百梢争赴春忙。
正雨后、蜂黏落絮，燕扑晴香。
遗策谁家荡子，唾花何处新新妆。
想流红有恨，拾翠无心，往事凄凉。
春愁如海，客思翻空，带围只看东阳。
更那堪、玉笙度曲，翠羽传觞。
红泪不胜闺怨，白云应老他乡。
梦回羁枕，风惊庭树，月在西厢。
柳袅金丝，梨铺香雪，一年春事方中。
烛前一见，花艳觉羞红。
枕臂香痕未落，舟横岸、作计匆匆。
明朝去，暮天平水，双桨碧云东。
隔离歌一阕，琵琶声断，燕子楼空。
叹阳台梦杳，行雨无踪。
后会芙蕖未老，从今去、日望归鸿。
愁如织，断肠啼鴂，饶舌诉东风。
凭深负阻，蜂午肆奔腾。
龙江上，妖氛涨，鲸海外，白波惊。
羽檄交飞急，玉帐静，金韬閟，恢远驭，振长缨。
密分兵。
细草黄沙渺渺，西关路、风袅高旌。
听飞霜令肃，坚壁夜无声。
鼓角何神。
地中鸣。
看追风骑，攒云槊，雷野毂，激天钲。
飞箭集，旄头坠，长围掩，郭东倾。
振旅观旋凯，笳鼓竞，绣旗明。
刀换犊，戈藏革，士休营。
黄色赤云交映，论功何止蔡州平。
想环城苍玉，深刻入青冥。
永绍来今。
天淡四垂幕，云细不成衣。
西风扫尽纤翳，凉我鬓边丝。
破匣菱花飞动，跨海清光无际，草露滴明玑。
杯到莫停手，何用问来期。
坐虚堂，揩病眼，诉流辉。
云山应有幽恨，瑶瑟掩金徽。
河汉无声自转，玉兔有情亦老，世事巧相违。
一写谪仙怨，双泪满君颐。
柳暗花明春事深。
小阑红芍药，已抽簪。
雨馀风软碎鸣禽。
迟迟日，犹带一分阴。
往事莫沉吟。
身间时序好，且登临。
旧游无处不堪寻。
无寻处，惟有少年心。
天地有英气，钟秀在人间。
流虹甫近华旦，维岳预生贤。
千载明良会遇，三世勋庸忠烈，谁得似家传。
高论排风俗，抗志遏狂澜。
记年时，胡尘外，拥朱幡。
洪枢紫府功业，指日复青毡。
拭目泥封飞下，趁取梅花消息，去去簉朝班。
骨相元不老，何必颂南山。
某伏以清商肇序，阶蓂方五荚之飞；元精生贤，宝历应千龄之运。
於赫自天之佑，丕昭维岳之祥。
弧矢垂门，冠裳争耀。
既托屏幪之芘，敢忘颂咏之私。
敬制拙词，仰祝台算。
以醉蓬莱寄调，缮写拜呈，伏惟台慈，特赐采览。
渐荷收绿盖，桂吐金英，嫩凉天气。
香案仙官，向人间游戏。
道貌孤高，灵扃恬淡，有寿星标致。
梦得文章，水心谈论，家声相继。
芙蓉上幕，龙藩胜地。
剡荐交飞，宸衷简记。
行趣朝班，便鸾坡螭陛。
赞画堂中，垂弧节届，且举觞一醉。
试问庄椿，春秋多少，八千馀岁。
摩挲阅古堂前柳，尽是世臣乔木。
故国风流，中兴事业，都写南山脩竹。
商颜自绿。
甚当日君王，浩歌鸿鹄。
谁识宫中，有人先定大横卜。
簪貂更鸣佩玉。
退朝归较晚，留传黄屋。
雨露无边，风云在手，宜享长生案此处缺一字福。
神京未复。
看先取鸿淘，次封函谷。
岁岁初寒，小桃花下跨青鹿。
日日惜春残，春去更无明日。
拟把醉同春住，又醒来岑寂。
明年不怕不逢春，娇春怕无力。
待向灯前休睡，与留连今夕。
老子今年，年登七十，阿婆年亦相当。
几年辛苦，今日小风光。
遇好景，何妨笑饮，依前是、未放心肠。
人都道，明明了了，强似个儿郎。
幸偿。
婚嫁了，双雏蓝袖，拜舞称觞。
女随夫上任，孙渐成行。
惭愧十分圆满，无以报、办取炉香。
频频祝，百年相守，老子更清强。
宝熏浓，云幄重，琼叶丽金蕊。
黛绿蜂黄，秋态未憔悴。
绣帘深院黄昏，着香无处，人欲睡、为花重起。
月如水。
别有天外楼台，玲珑异尘世。
翠袖生寒，祗欠素娥倚。
何如倩取西风，吹将归去，为添在、广寒宫里。
万里云间戍，立马剑门关。
乱山极目无际，直北是长安。
人苦百年涂炭，鬼哭三边锋镝，天道久应远。
手写留屯奏，炯炯寸心丹。
对青灯，搔白发，漏声残。
老来勋业未就，妨却一身闲。
梅岭绿阴青子，蒲涧清泉白石，怪我旧盟寒。
烽火平安夜，归梦到家山。
雨过云容扫。
使星明、德星高揭，福星旁照。
槐屋犹暄梅正熟，最是清和景好。
望金节、云间缥缈。
和气如春清似水，漾恩波、沾渥天南道。
晨鹊噪，有佳报。
天家黄纸除书到。
便归来、升华天下，安边养洁。
好是六逢初度日，碧落笙歌会早。
遍西郡、欢声多少。
人道菊坡新酝美，把一觞、满酌歌难老。
瓜样大，安期枣。
我来浮玉，似凭陵沧海，蹑金鳌背。
又若骑鲸游汗漫，飞入八荒之外。
钟鼓传声，楼台倒影，不类人间世。
徘徊吟眺，恨无陶谢酬对。
今古潮落潮生，问英雄多少，与江俱逝。
直欲乘风归阆苑，疑是三生习气。
未辨鱼蓑，先盟鸥鹭，奈卜邻无地。
从今清夜，梦魂应绕空翠。
彩仗鞭春。
鹅毛飞管，斗柄回寅。
拂面东风，虽然料峭，毕竟寒轻。
戴花折柳心情。
怎挨得、元宵放灯。
不是今朝，有些残雪，先去踏青。
云叶弄轻阴。
屋角鸠鸣。
青梅着子欲生仁。
冷落江天寒食雨，花事关情。
池馆尽盈盈。
人醉寒轻。
一川芳草只销凝。
时有入帘新燕子，明白清明。
岸柳可藏鸦。
路转溪斜。
忘机鸥鹭立汀沙。
咫尺钟山迷望眼，一半云遮。
临水整乌纱。
两鬓苍华。
故乡心事在天涯。
几日不来春便老，开尽桃花。
紫皇高宴萧台，双成戏击琼包碎。
何人为把，银河水翦，甲兵都洗。
玉样乾坤，八荒同色，了无尘翳。
喜冰销太液，暖融鳷鹊，端门晓、班初退。
圣主忧民深意。
转鸿钧、满天和气。
太平有象，三宫二圣，万年千岁。
双玉杯深，五云楼迥，不妨频醉。
细看来、不是飞花，片片是、丰年瑞。
玉虹遥挂，望青山隐隐，一眉如抹。
忽觉天风吹海立，好似春霆初发。
白马凌空，琼鳌驾水，日夜朝天阙。
飞龙舞凤，郁葱环拱吴越。
此景天下应无，东南形胜，伟观真奇绝。
好是吴儿飞彩帜，蹴起一江秋雪。
黄屋天临，水犀云拥，看击中流楫。
晚来波静，海门飞上明月。
青帝子，碧莲宫，不驾云车骑白龙。
瑶池路远羽衣湿，玉佩冷冷明月中。
双玉节，到神京。
碧杯仙露冷如冰。
一声金磬千花发，洞口天风吹酒醒。
团扇题诗春又晚。
小梦惊残，碧草池塘满。
一曲银钩帘半卷。
绿窗睡足莺声软。
瘦损衣围罗带减。
前度风流，陡觉心情懒。
谁品新腔拈翠管。
画楼吹彻江南怨。
萋萋芳草。
怨得王孙老。
瘦损腰围罗带小。
长是锦书来少。
玉箫吹落梅花。
晓寒犹透轻纱。
惊起半屏幽梦，小窗淡月啼鸦。
鸳鸯翡翠。
小小池塘水。
落絮游丝花满地。
度日阑干独倚。
金刀裁就春衫。
起来初试轻寒。
满把相思清恨，题诗欲寄江南。
花底一声莺，花上半钩斜月。
月落乌啼何处，点飞英如雪。
东风吹尽去年愁，解放丁香结。
惊动小亭红雨，舞双双金蝶。
去时满地花阴月。
归来落尽梧桐叶。
帘外小梅残。
绿窗幽梦寒。
明朝提玉勒。
又作江南客。
芳草遍长亭。
东风吹恨生。
江山如此，是天开万古，东南王气。
一自髯孙横短策，坐使英雄鹊起。
玉树声消，金莲影散，多少伤心事。
千年辽鹤，并疑城郭非是。
当日万驷云屯，潮生潮落处，石头孤峙。
人笑褚渊今齿冷，只有袁公不死。
斜日荒烟，神州何在，欲堕新亭泪。
元龙老矣，世间何限馀子。
春风如客，可是繁华主。
红紫未全开，早绿遍、江南千树。
一番新火，多少倦游人，纤腰柳，不知愁，犹作风前舞。
小阑干外，两两幽禽语。
问我不归家，有佳人、天寒日暮。
老来心事，唯只有春知，江头路，带春来，更带春归去。
为爱龙山胜，小队一登临。
冯仙洞府安在，抉石试幽寻。
商略生平事业，摆脱人间尘土，欲与断丝芩。
泉响似相答，未可启归心。
中原地，禾黍茂，犬羊腥。
君王梦想豪杰，有待扫妖氛。
缚虎正须人手，跨鹤缓酬凤志，行矣勿因循。
夜半遣雷雨，助我作秋成。
雨歇桃繁，风微柳静，日淡湖湾。
寒食清明，虽然过了，未觉春闲。
行云掩映春山。
真水墨、山阴道间。
燕语侵愁，花飞撩恨，人在江南。
春睡起。
小阁明窗儿底。
帘外雨声花积水。
薄寒犹在里。
欲起还慵未起。
好是孤眠滋味。
一曲广陵应忘记。
起来调绿绮。
广陵应忘记。
起来调绿绮。
暮霞照水，水边无数木芙蓉。
晓来露湿轻红。
十里锦丝步障，日转影重重。
向楚天空迥，人立西风。
夕阳道中。
叹秋色、与愁浓。
寂寞三千粉黛，临鉴妆慵。
施朱太赤，空惆怅、教妾若为容。
花易老、烟水无穷。
秋欲暮。
路入乱山深处。
扑面西风吹雾雨。
驿亭欣暂驻。
可惜国香风度。
空谷寂寥谁顾。
已作竹枝传楚女。
客愁推不去。
春欲半。
重到寂寥山馆。
修竹连山青不断。
谁家门可款。
红晕花梢未半。
绿蘸柳芽犹短。
金缕香消春不管。
素蟾光又满。
祗记梅花破腊前。
恼人春色又薰然。
山头井似陆公泉。
上客长谣追楚些，娇娃短舞看胡旋。
崇桃积李自年年。
东风歌吹发重闉。
飞旆入山新。
小雨不妨酥润，江头一并霜晴。
年年心似，输他钗燕，蟠带迎春。
怎得樽前避酒，史君精鉴如神。
使君紫绶新符竹，叶赪老弟兄。
西风吹棹过湖亭。
杨柳夫渠相伴、也多情。
况是瀛州侣，来同酒盏倾。
白沤浑不避双旌。
一种风流人似、玉壶清。
莫惜一樽留，共醉锦屏山色。
多少飞花悠飏，送征轮南陌。
曲湖归去未多时，还捧诏黄湿。
生怕别来凄断，看满园行迹。
露荷香泛小池台。
水云堆。
好风催。
宝扇胡床，无事且徘徊。
帘外海榴裙一色，判共釂、两三杯。
此怀能得几番开。
玉山颓。
不须推。
回首慈恩，前梦老堪咳。
好是上林多少树，应早晚、待公来。
苏台一别费三年。
锦书凭雁传。
风姿重见阆江边。
玉壶秋井泉。
翻短舞，趁么弦。
篆香同夕烟。
多情莫惜为留连。
落花中酒天。
岸柳阴阴跃锦鳞。
并湖莲子恰尝新。
谁教故岁应官去，会老堂中少个人。
归未久，意弥亲。
吹香不断酒倾银。
行藏判已天公付，且斗而今见在身。
又送鹏程轩翥，几看驹隙推移。
多端时事只天知。
不饮沉忧如醉。
白首已甘蓬艾，苍生正倚丞疑。
楚台风转一帆吹。
朝列问君来未。
洛浦风光烂漫时。
千金开宴醉为期。
花方着雨犹含笑，蝶不禁寒总是痴。
香腮擎吐浓华艳，不随桃李竞春菲。
东君自有回天力，看把花枝带月归。
玉女翠帷熏，香粉开妆面。
不是占春迟，羞被群花见。
纤手折柔条，绛雪飞千片。
流入紫金卮，未许停歌扇。
风流最数宣城，奇山秀水神仙府。
琴高台畔，花姑坛上，鸾翔凤舞。
春度玉墀，月升金掌，荣分铜虎。
想少陵，知有异人间出，三百载、留佳句。
岁岁椒盘柏斝，到明朝、又还重举。
阳和散作，千岩瑞雪，两溪甘雨。
汲取恩波，酿成禄酒，庆公初度。
有东风传报，都人已为，筑沙堤路。
幕府增辉，前度刘郎，又还到来。
看芙蓉池畔，神凝秋水，绮罗丛里，欢动春雷。
彩笔新题，金钗半醉，当日英雄安在哉。
开筵处，是真仙福地，不着纤埃。
堪怜倦客情怀。
听吹竹弹丝金奏谐。
有黄花插鬓，何妨欹帽，绿橙醒酒，莫惜空罍。
坐上疏狂，帘间姝丽，应想横波一笑回。
停杯久，待娇歌缓劝，归骑休催。
抚景几今古，遗恨此江山。
百年形胜，但见幽草杂枯菅。
多少名流登览，赖有神扶坏栋，诗墨尚斑斑。
风月要磨洗，顾我已衰颜。
擎天手，携玉斧，到江干。
一新奇观，领客觞咏有馀闲。
烟草半川开霁，城郭两州相望，都在画屏间。
便拟骑黄鹄，直上扣云关。
玉帐西来，道前是、绣衣使者。
游览处、秋风鼓吹，自天而下。
湘水得霜清可鉴，巫峰过雨森如画。
有神仙、佳致在胸襟，真潇洒。
荆洲宝，元无价。
夔门政，长多暇。
听谈兵樽俎，百川倾泻。
此日寿觞容我劝，他年枢柄远公把。
趁桂花、时节去朝天，香随马。
槛外长江浪拍空。
萧萧红蓼白苹风。
三秋告稔三农庆，九日追欢九客同。
烟渚北，月岩东。
莫嫌光景太匆匆。
登龙戏马英雄事，都在南数一啸中。
星野涵辉，云峰环翠，南园迎腊开梅蕊。
瑶台仙子笑相逢，金钗行里拚沉醉。
照乘骊珠，出闲天骥。
相随寿母多年纪。
春风侍宴宝花楼，五枝七叶都荣贵。
濯锦江头路。
望祥云、密拥旌幢，初开天府。
冰露壶中秋玉莹，不着人间烦暑。
现物表、神仙风度。
回首太清宫阙杳，是鸣珂簪笔遨游处。
万舟斛，却西诉。
筹边堂上兵无数。
笑当年、蜀山谅将，夜分旗鼓。
听取今朝宣阃令，洗尽蛮烟塞雾。
便催唤、衮衣归去。
运应河清逢岳诞，办中兴事业须申甫，看岁岁，寿觞举。
洞天仙伯。
总是梅标格。
来索东风一笑，香浮动、潜溪月。
寿尊谁共酌。
少年花县客。
试问日边春信，梁园上、正飞雪。
昨夜一星明，太微西畔。
应得良朝诞名将。
豹韬龙节，谈笑坐清江汉。
年年梅雪里、开华宴。
铁券高勋，金钟洪算。
要同宗社流芳远。
玺书褒异，自得君王深眷。
看看登剑履、明光殿。
秋到三山呈瑞气，斑斑绣虎广章。
早分桂殿一枝香。
婉谋参幕府，华署等朝行。
驾月姮娥来献寿，胜如昨夜辉光。
十分满劝紫霞觞。
年年花萼宴，相约侍君王。
天启重光，地钟上瑞，有人起自东山。
当年谢传，几曾鹤发貂冠。
不似文章隽老，重来鸣步斗枢间。
洪钧转，五原草绿，太白兵闲。
运庆今朝初度，正日添纹线，月挂冰盘。
恩重御壶宣劝，喜溢天颜。
听取沙堤好语，金科红篆押千官。
春长在，调元鼎里，不假还丹。
小齐幽僻，久无人到此，满地狼藉。
几案尘生多少憾，把玉指亲传踪迹。
画出南枝，正开侧面，花蕊俱端的。
可怜风韵，故人难寄消息。
非共雪月交光，这般造化，岂费东君力。
只欠清香来扑鼻，亦有天然标格。
不上寒窗，不随流水，应不钿宫额。
不愁三弄，祗愁罗袖轻拂。
暝霭黄昏，灯檠上、荧荧初炙。
银焰袅、孤光分夜，寸心凝碧。
留照娇颜欢笑偶，上元庆赏嬉游夕。
笑聚萤、积雪与偷光，寒儒忆。
蝶眷恋，成何得。
花传喜，知何日。
听邻家昨夜，扣阍谁觅。
焰短始知新月上，摇红孤馆因风急。
恨那人、别后不成眠，时时剔。
双桨浪花平，夹岸青山锁。
你自归家我自归，说着如何过。
我断不思量，你莫思量我。
将你从前与我心，付与他人可。
下明光，违宣曲，上扬州。
玉帐暖、十万貔貅。
梅花照雪，月随歌吹到江头。
牙樯锦缆，听雁声、夜宿瓜州。
南山客，东山妓，蒲萄酒，鹔鹴裘。
占何逊、杜牧风流。
琼花红叶，做珠帘、十里遨头。
竹西歌吹，理新曲、人在春楼。
翠帘低护郁金堂。
犹自未堪妆。
梨花新月，杏花新雨，怎奈昏黄。
春今不管人相忆，欲去又相将。
只销相约，与春同去，须到君行。
海棠枝上，留得娇莺语。
双燕几时来，并飞入、东风院宇。
梦回芳草，绿遍旧池塘，梨花雪，桃花雨。
毕竟春谁主。
东郊拾翠，襟袖沾飞絮。
宝马趁雕轮，乱红中、香尘满路。
十千斗酒，相与买春闲，吴姬唱，秦娥舞。
拚醉青楼暮。
帝城春昼。
见杏脸桃腮，胭脂微透。
一霎儿晴，一霎儿雨，正是催花时候。
淡烟细柳如画，雅称踏青携手。
怎知道、那人人，独倚阑干消瘦。
别后。
音信断，应是泪珠，滴遍香罗袖。
记得年时，胆瓶儿畔，曾把牡丹同嗅。
故乡水遥山远，怎得新欢如旧。
强消遣，把闲愁推入，花前杯酒。
染泪修书寄彦章。
贪做前廊。
忘却回廊。
功名成就不还乡。
铁做心肠。
石做心肠。
红日三竿懒画妆。
虚度韶光。
瘦损容光。
不知何日得成双。
羞对鸳鸯。
懒对鸳鸯。
秋老楚天阔，光粲极南星。
郁葱瑞霭浮动，湘水舞湘灵。
方启流虹华旦，恰值绂麟弥月，嘉会庆千龄。
维岳降神处，玉印注长生。
衣衮绣，袍练鹊，纽双萦。
民气和乐，雁到回地作欢声。
楚观连天境界，四景撩人风物，身世自蓬瀛。
剩酌金貂醁，飞诏到临蒸。
洛阳九老图中，当时司马年犹小。
争如今夕，举杯相劝，十人齐寿。
已幸同庚，何分雌甲，本无多少。
但有头可白，无愁可解，只如此、都赢了。
庆礼十年还又，更十年、依前难老。
尽教百岁，做人高祖，见孙白首。
却要从今，探梅脚健，看山眼好。
赖天公，顿得东园长在，陪歌陪酒。
老去诸馀情味浅。
诗词不上闲钗钏。
宝幌有人红两靥。
帘间见。
紫云元在梨花院。
十四条弦音调远。
柳丝不隔芙蓉面。
秋入西窗风露晚。
归去懒。
酒酣一任乌巾岸。
籍甚声名，门阑相种，文章世科。
算当年瑞世，正当夏五，仙家毓德，全是春和。
底事屏星，着之海峤，奈此腾骧骥足何。
君知否，看飞来丹诏，径上鸾坡。
殷勤携酒相过。
要滟滟浮君金叵罗。
叹同心相契，古来难觅，二年同处，意总无它。
如此平分，更教添个，也自清风明月多。
拚沉醉，任光浮绿鬓，笑满红涡。
八十归来，方岩下、几竿修竹。
柴门外，沙铺软路，水流清玉。
栽接新来桃与李，安排旧日松和菊。
过小桥、作个看山楼，千峰绿。
收笔砚，藏棋局。
酒莫饮，经须读。
但平平放下，顿超凡俗。
独睡已无年少梦，闲吟不唱他家曲。
算人生、万事苦无多，相将足。
湖海襟期，烟霞气宇，天下星郎。
有灵方时后，年年却老，神锋耳底，夜夜腾光。
万卷蟠胸，千钟蘸甲，衮衮词源三峡滂。
功成处，见须弥日月，河岳星霜。
兴来引笔千行。
看举世何人是智囊。
任纵横万变，难瞒道眼，优游自乐，不识愁肠。
闹市业中，密林静处，鼻观常闻三界香。
天书到，听笙箫竞奏，幢盖班行。
银河无际渺澄空。
一点寿光中。
此夕谪仙初度，清歌吉甫清风。
文章间世，曾亲玉座，屡赐金钟。
丹禁若须鳌便，赤城唤取渔翁。
鬓亸云梳月带痕。
软红香里步莲轻。
妖娆六幅过腰裙。
不怕满堂佳客醉，只愁灭烛翠眉颦。
更期疏影月黄昏。
苹老秋深水落痕。
桂花微弄雨花轻。
癯仙也解醉红裙。
太白面君愁满饮，小鸿眉黛爱低颦。
尊前一洗眼花昏。
南国风流是故乡。
红监落子不因霜。
于中小底最珍藏。
荐酒荐茶些子涩，透心透顶十分香。
可人回味越思量。
银蟾光彩。
喜稔岁闰正，元宵还再。
乐事难并，佳时罕遇，依旧试灯何碍。
花市又移星汉，莲炬重芳人海。
尽勾引，遍嬉游宝马，香车喧隘。
晴快。
天意教、人月更圆，偿足风流债。
媚柳烟浓，夭桃红小，景物迥然堪爱。
巷陌笑声不断，襟袖馀香仍在。
待归也，便相期明日，踏青挑菜。
金风颤叶，那更饯别江楼。
听凄切、阳关声断，楚馆云收。
去也难留。
万里烟水一扁舟。
锦屏罗幌，多应换得，蓼岸苹洲。
凝想恁时欢笑，伤今萍梗悠悠。
谩回首、妖饶何处，眷恋无由。
先自悲秋。
眼前景物只供愁。
寂寥情绪，也恨分浅，也悔风流。
闷来凭得阑干暖。
自手引、朱帘高卷。
桃花半露胭脂面。
芳草如茵乍展。
烟光散、湖光潋滟。
映绿柳、黄鹂巧啭。
遥山好似宫眉浅。
人比遥山更远。
眷浓恩重，长离永别，凭谁为返香魂。
忆湘裙霞袖，杏脸樱唇。
眉扫春山淡淡，眼裁秋水盈盈。
便如何忘得，温柔情态，恬静天真。
凭栏念及，夕阳西下，幕烟四起江村。
渐入夜、疏星映柳，新月笼云。
酝造一生清瘦，能消几个黄昏。
断肠时候，帘垂深院，人掩重门。
风传秋信至。
颤叶叶庭梧，飘零阶砌。
年华迅流水。
况荣枯翻手，存亡弹指。
谁编故纸。
论古往、英雄斗智。
在当时、唤做功名，到此尽成闲气。
芏为行客，死乃归人，世同驿邸。
十步九计。
空捞攘，谩儿戏。
忍都将、有限光阴萦绊，趁逐无穷天地。
我真须、跳出樊笼，做个俏底。
刘郎老矣，倦入繁华地。
触目愈伤情，念陈迹、人非物是。
共谁携手，落日步江村，临远水，对遥山，闲看烟云起。
买牛卖剑，便作儿孙计。
朋旧自荣华，也怜我、无名无利。
箪瓢钟鼎，等是百年身，空妄作，枉迂回，贪爱从今止。
苹汀蓼岸荻花洲。
占断清秋。
五湖景物供心眼，几曾有、一点闲愁。
梦里翩翩胡蝶，觉来叶叶渔舟。
谢郎随分总优游。
信任沉浮。
恬然云水无贪吝，笑分缠、骑鹤扬州。
只恐丹青妙笔，写传难尽风流。
红日三竿莺百啭。
梦回鸳枕离魂乱。
料得玉人肠已断。
眉峰敛。
晓妆镜里春愁满。
绿琐窗深难见面。
云笺谩写教谁传。
闻道笙歌归小院。
梁尘颤。
多因唱我新词劝。
睡思厌厌莺唤起。
帘卷东风，犹未堪梳洗。
眼细眉长云拥髻。
笑垂罗袖熏沉水。
媚态盈盈闲举止。
只有江梅，清韵能相比。
诗酒琴棋歌舞地。
又还同醉春风里。
急水浮萍风里絮。
恰似人情，恩爱无凭据。
去便不来来便去。
到头毕竟成轻负。
帘卷春山朝又暮。
莺燕空忙，不念花无主。
心事万千谁与诉。
断云零雨知何处。
满地落红初过雨。
绿树成阴，紫燕风前舞。
烟草低迷萦小路。
昼长人静扃朱户。
沉水香销新剪苎。
欹枕朦胧，花底闻莺语。
春梦又还随柳絮。
等闲飞过东墙去。
画桥流水飞花舞。
柳外斜风细雨。
红瘦绿肥春暮。
肠断桃源路。
欢随仙子乘鸾去。
镂月裁云何处。
唯有病和愁绪。
肯伴刘郎住。
风乍扇。
帘外落红千片。
飞尽落花春不管。
斗忙莺与燕。
往事上心撩乱。
睡起日高犹倦。
料得伊家情眷眷。
近来长梦见。
连环易缺。
难解同心结。
痴騃佳人才子，情缘重、怕离别。
意切。
人路绝。
共沉烟水阔。
荡漾香魂何处，长桥月。
断桥月。
西风又急。
细雨黄花湿。
楼枕一篙烟水，兰舟漾、画桥侧。
念昔。
空泪滴。
故人何处觅。
魂断菱歌凄怨，疏帘卷、暮山碧。
吴山与越山，相对摩今古。
袅缆浙江亭，回首西兴渡。
区区名利人，无分香闺住。
匆遽促征鞍，又入临平路。
板约红牙。
歌翻白雪，杯泛流霞。
苏小情多，潘郎年少，欢计生涯。
轩窗临水人家。
更门掩、青春杏花。
百万呼卢，十千沽酒，不负韵华。
梦里骖鸾鹤。
觉三山不远，依前海风吹落。
浮到五湖烟月上，刚被梅香醉着。
粲玉树、轻明疏薄。
十万琼琚天女队，捧冰壶、玉液琉璃杓。
来伴我，荐清酌。
恍然梦断浑非昨。
问溪边竹外，新来为谁开却。
无限冰魂招不得，拟把离骚唤觉。
待抖擞、红尘双脚。
万里瑶台终一到，想玉奴、不负东昏约。
留此恨，寄残角。
一春长费买花钱。
日日醉花边。
玉骢惯识西湖路，骄嘶过、沽酒垆前。
红杏香中箫鼓，绿杨影里秋千。
暖风十里丽人天。
花厌髻云偏。
画船载取春归去，馀情寄、湖水湖烟。
明日重扶残醉，来寻陌上花钿。
春衫和泪着。
又燕入江南，雁归衡岳。
东风晓来恶。
绕西园无绪，泪随花落。
愁钟恨角。
梦无凭、难成易觉。
到春来易感，韩香顿减，沉腰如削。
离索。
挑灯占信，听鹊求音，不禁春弱。
云轻雨薄。
阳台远，信难托。
念盟钗一股，鸾光两破，已负秦楼素约。
但莫教、嫩绿成阴，把人误却。
数声乌鹊。
院宇寒萧索。
杨柳梢头秋过却。
无叶可供风落。
可人犹有芙蕖。
向人冷澹妆梳。
云外征鸿过尽，夕阳依旧平芜。
南省西清，黄扉青琐，五年历遍中都。
一封朝奏，无乃爱君欤。
便作筠阳胜赏，东溪上、鸥鸟相娱。
谁知道，心存魏阙，身暂寄江湖。
东溪，何所有，冬梅夏柳，春杞秋蕖。
谩回首，多少笼鸟池鱼。
细看山林朝市；经行处等是蘧。
今朝好，一杯寿酒，一卷养生书。
落落江湖三岛，才高懒住清都。
手携黄石一编书。
醉眠莘垅月，闲钓渭川鱼。
见说玉阶三尺地，思君来讲唐虞。
夜来南极一星孤。
不知天子梦，曾到傅岩无。
春到江南江北了，东皇未识花权。
直将和气入巴川。
逢迎天上客，来作地行仙。
满捧一杯听细说，只今谁似公贤。
愿推功业辅尧年。
都将闲日月，来醉百花前。
江天霜晓，梅粉参差吐。
剪剪暗香风，自吹到、瑶台仙路。
辎軿缥缈，昨夜出蓬莱，云鬓薄，月眉纤，元是飞琼侣。
知书识字，书带先生女。
来配计然家，货财等、封君千户。
谷量牛马，更用斗量金，年不老，富无穷，常作蟠桃主。
云收雾敛，过一番疏雨，秋容新沐。
月满巴山天似水，满眼祥云飞扑。
一点长庚，瑞腾光彩，独照梅仙屋。
十洲三岛，有人初降凡俗。
长怪李白疏狂，骑鲸一去，千载无人逐。
也解重来应尚欠，多少人间传曲。
只怨君王，促归批诏，夜对金莲烛。
蓬仙日醉，不知海岛桃熟。
花过雨。
又是一番红素。
燕子归来衔绣幕。
旧巢无觅处。
谁在玉楼歌舞。
谁在玉关辛苦。
若使胡尘吹得去。
东风侯万户。
思往事，白尽少年头。
曾帅三军平蜀难，沿边四郡一齐收。
逆党反封侯。
元宵夜，灯火闹啾啾。
厅上一员闲总管，门前几个纸灯球。
箫鼓胜皇州。
船系钓台下，身寄碧云端。
胸中千古风月，笔下助波澜。
唤起羊裘仙魄，来伴蝉冠清影，星阁倚阑干。
上想中兴事，名节重于山。
濯沧浪，开玉鉴，照朱颜。
平生多少英气，直欲斩楼兰。
尽道诗书元帅，好作经纶上衮，勋业秉华丹。
霄汉展鸾翼，雷雨震龙蟠。
啄黍黄鸡没骨肥。
绕篱绿橘缀枝垂。
新酿酒，旋裁衣。
正是昏男嫁女时。
当妇挼蓝旋染裙。
大儿敲葛自浆巾。
新摘摘，笑欣欣。
相唤相呼看赛神。
三山高惟月以庆元戊午校秋试于零陵竣事，尝游淡岩，观山谷留题。
后廿九年，朅来分符，暮秋复游。
睹景物之依然，叹岁月之逾迈。
归兴翩翩，赋念奴娇一阕。
岩扃不锁，算空洞深窈，是谁初凿。
帝遣六丁持月斧，乱把云根镵劚。
骇目奇观，恍如崩浪，汹涌从天落。
谪仙何处，翠珉佳句如昨。
惆怅白首重游，多情还似，与青山有约。
且对清尊酬胜赏，休息舞衣歌乐。
景物依然，头颅如许，何事嗟漂泊。
翩翩归兴，故山无限林壑。
铜章纡墨绶，茜服佩银鱼。
慈闱一笑，全胜莱子彩衣裾。
好是枯红萱草，长伴朱颜绿发，荣贵更谁如。
轴锦装鸾诰，帘绣窣藤舆。
龙为炙，麟作脯，倒琼壶。
寿筵今年，邀请金母伴麻姑。
缥缈飞琼舞罢，宛转双成歌彻，何物奉亲娱。
探支长命缕，预借角蟾蜍。
儿有掌中杯。
但把归期苦苦催。
奕世衣冠仍上第，公台。
元自诗书里面来。
秋色为渠开。
先我梁山马首回。
猿鹤莫轻窥惠帐，惊猜。
抬步归休亦乐哉。
万里烟堤，百花风榭，游女翩翩羽盖。
彩挂秋千，向花梢娇对。
矧门外、森立乔松，日花争丽，犹若当年文会。
廊庙夔龙，暂卜邻交外。
共讲真率，玉糁金齏脍。
同萧散寄傲，樽罍倾北海。
佳处难忘，约追欢须再。
况风月不用一钱买。
但回首。
七虎堂中心欲碎。
千里相思，幸前盟犹在。
空山木落。
月淡阑干角。
相与羊裘披上，方知道、宦情薄。
老来须自觉。
酒尊行处乐。
疑到碧湾无路，滩声小、橹声薄。
道是花来春未。
道是雪来香异。
竹外一枝斜。
野人家。
冷落竹篱茅舍。
富贵玉堂琼榭。
两地不同栽。
一般开。
嫣然一笑，风味人间没，来自广寒宫。
直偷得、天香入骨。
软金缕屑，点缀碧琼枝，花藏叶，叶笼花，刚被风吹拂。
道人衾帐，不用沉烟熨。
插满枕屏山，觉身在、蓝桥仙窟。
一觞一咏，消得九秋愁，篱边菊，畹中兰，甘避芳尘不。
绿云剪叶。
低护黄金屑。
占断花中声誉，香与韵、两清洁。
胜绝。
君听说。
是他来处别。
试看金衣犹带，金庭露、玉阶月。
素肌莹净，隔鲛绡贴衬，猩红妆束。
火伞飞空熔不透，一块玲珑冰玉。
破暑当筵，褪衣剥带，微露真珠肉。
中心些子，向人何大焦缩。
应恨旧日杨妃，尘埃走遍，向南闽西蜀。
困入筠笼消黯搅，香色精神愁蹙。
赖有君谟，为传家谱，不弃青黄绿。
到头甜口，是人都要园熟。
东陵美景，有轻烟和月，斜风吹雨。
一体龙须随地转，不学松萝儿女。
结就员青，收来掌握，犹带金盘露。
拍浮金井，水花零乱飞舞。
谁信六月飘霜，破开落刃，散银丝金缕。
冷碧凄香萦齿颊，洗我尘襟烦暑。
杜老吟诗，已公留客，此兴无今古。
安期非诞，世间有棘如许。
东风吹雨破花慳。
客毡晓梦生寒。
有人斜倚小屏山。
蹙损眉弯。
合是一钗双燕，却成两镜孤鸾。
暮云脩竹泪留残。
翠袖凝斑。
东风料峭寒吹面。
低下绣帘休卷。
憔悴怕他春见。
一任莺花怨。
新愁不受诗排遣。
尘满玉毫金砚。
若问此愁深浅。
天阔浮云远。
嗟来咄去，被天公、把做小儿调戏。
蹀雪龙庭扫未久，还促炎州行李。
不半年间，北胡南越，一万三千里。
征衫着破，著衫人、可知矣。
休问海角天涯，黄蕉丹荔，自足供甘旨。
泛绿依红无个事，时舞斑衣而已。
救蚁藤桥，养鱼盆沼，是亦经纶耳。
伊周安在，且须学老莱子。
酒薄愁浓醉不成。
夜长欹枕数残更。
嫩寒时节过烧灯。
已自孤鸾羞对镜，未能双凤怕闻笙。
莫教吹作别离声。
疏明瘦直。
不受东皇识。
留与伴春终肯，千红底、怎着得。
夜色。
何处笛。
晓寒无奈力。
若在寿阳宫院，一点点、有人惜。
玉东西，歌宛转。
未做苦离调。
着上征衫，字字是愁抱。
月寒鬓影刁萧，舵楼开缆，记柳暗、乳鸦啼晓。
短亭草。
还是绿与春归，罗屏梦空好。
燕语难凭，憔悴未渠了。
可能妒柳羞花，起来浑懒，便瘦也、教春知道。
又是年时，冷烟寒食梨花院。
柳金拖线。
一曲珠歌转。
翠碧雕梁，风软帘通燕。
何须劝。
酒豪诗健。
逸韵今重见。
赤壁矶头，一番过、一番怀古。
想当时、周郎年少，气吞区宇。
万骑临江貔虎噪，千艘列炬鱼龙怒。
卷长波、一鼓困曹瞒，今如许。
江上渡，江边路。
形胜地，兴亡处。
览遗踪，胜读史书言语。
几度东风吹世换，千年往事随潮去。
问道傍、杨柳为谁春，摇金缕。
雕鹗上云汉，虎豹守天关。
一官游戏，笑向古郢试朱轓。
天下封疆几郡，尽得公为太守，奉诏仰天宽。
万物一吐气，千里贺平安。
雪楼高，三百尺，玉栏干。
政成无事，时复把酒对江山。
问讯莫愁安在，见说风流宋玉，犹有屋三间。
请和阳春曲，留与世人看。
一曲狂歌，有百馀言，说尽一生。
费十年灯火，读书读史，四方奔走，求利求名。
蹭蹬归来，闭门独坐，赢得穷吟诗句清。
夫诗者，皆吾侬平日，愁叹之声。
空馀豪气峥嵘。
安得良田二顷耕。
向临邛涤器，可怜司马，成都卖卜，谁识君平。
分则宜然，吾何敢怨，蝼蚁逍遥戴粒行。
开怀抱，有青梅荐酒，绿树啼莺。
说与黄花道。
九秋深、三光五岳，气钟英表。
金马玉堂真学士，蕴藉诗书奥妙。
一一是、轻纶才调。
斟酌古今来活国，算忠言、谠论知多少。
又入奏，金门晓。
朝回问寝披萱草。
对高堂长说，一片君恩难报。
更待痴儿千载遇，膝下十分荣耀。
趁绿鬓、朱颜不老。
整顿乾坤济时了，奉板舆、拜国夫人号。
可谓忠，可谓孝。
忆把金罍酒。
叹别来、光阴荏苒，江湖宿留。
世事不堪频着眼，赢得两眉长皱。
但东望、故人翘首。
木落山空天远大，送飞鸿、北去伤怀久。
天下事，公知否。
钱塘风月西湖柳。
渡江来、百年机会，从前未有。
唤起东山丘壑梦，莫惜风霜老手。
要整顿、封疆如旧。
早晚枢庭开幕府，是英雄、尽为公奔走。
看金印，大如斗。
百尺连云起。
试登临、江山人物，一时俱伟。
旁挹金陵龙虎势，京岘诸峰对峙。
隐隐接、扬州歌吹。
雪浪舞从三峡下，乍逢迎、海若谈秋水。
形胜地，有如此。
使君一世经纶志。
把风斤月斧，来此等闲游戏。
见说楼成无多日，大手一何容易。
笑天下、纷纷血指。
酝酿春风与和气，举长江、变作香醪美。
人共乐，醉桃李。
轮奂半天上，胜概压南楼。
筹边独坐，岂欲登览快双眸。
浪说胸吞云梦，直把气吞残虏，西北望神州。
百载一机会，人事恨悠悠。
骑黄鹤，赋鹦鹉，谩风流。
岳王祠畔，杨柳烟锁古今愁。
整顿乾坤手段，指授英雄方略，雅志若为酬。
杯酒不在手，双鬓恐惊秋。
三日春光，群贤胜践，山阴何似山阳。
鹅池墨妙，曲水记流觞。
自许风流丘壑，何人共、击楫长江。
新亭上，山河有异，举目恨堂堂。
使君，经世志，十年边上，两鬓风霜。
问池边杨柳，因甚凄凉。
万树重新种了，株株在、桃李花傍。
仍须待，剩载兰芷，为国洗河湟。
赤壁矶头，临皋亭下，扁舟两度经过。
江山如画，风月奈愁何。
三国英雄安在，而今但、一目烟波。
风流处，竹楼无恙，相对有东波。
登临，还自笑，狂游四海，一向忘家。
算天寒路远，早早归呵。
明日片帆东下，沧洲上、千里芦花。
真堪爱，买鱼沽酒，到处听吴歌。
龙山行乐。
何如今日登黄鹤。
风光政要人酬酢。
欲赋归来，莫是渊明错。
江山登览长如昨。
飞鸿影里秋光薄。
此怀祗有黄花览。
牢裹乌纱，一任西风作。
袖剑飞吟。
洞庭青草，秋水深深。
万顷波光，岳阳楼上，一快披襟。
不须携酒登临。
问有酒、何人共斟。
变尽人间，君山一点，自古如今。
处处逢花，家家插柳。
政寒食、清时时候。
奉板舆行乐，使星随后。
人间稀有。
出郭寻仙，绣衣春昼。
马上列、两行红袖。
对韶华一笑，劝国夫人酒。
百千长寿。
万古崔嵬，二水涟漪。
此江山、天下之奇。
太平气象，百姓熙熙。
有文章公，经纶手，把州麾。
满斟寿酒，笑捻梅枝。
管年年、长见花时。
佳人休唱，浅近歌词。
读浯溪颂，愚谷记，澹岩诗。
新荷池沼，绿槐庭院。
檐外雨声初断。
喧喧两部乱蛙鸣，怎得似、啼莺睍睆。
风光流转。
客游汗漫。
莫问鬓丝长短。
即时杯酒醉时歌，算省得、闲愁一半。
莺啼啼不尽，任燕语、语难通。
这一点间愁，十年不断，恼乱春风。
重来故人不见，但依然、杨柳小楼东。
记得同题粉壁，而今壁破无踪。
兰皋新涨绿溶溶。
流恨落花红。
念着破春衫，当时送别，灯下裁缝。
相思谩然自苦，算云烟、过眼总成空。
落日楚天无际，凭栏目送飞鸿。
卖花檐上，菊蕊金初破。
说是重阳怎虚过。
看画城簇簇，酒肆歌楼，奈没个巧处，安排着我。
家乡煞远哩，抵死思量，枉把眉头万千锁。
一笑且开怀，小阖团栾，旋簇着、几般蔬果。
把三杯两盏记时光，问有甚曲儿，好唱一个。
宿酒才醒又醉，春霄欲雨还晴。
柳边花底听莺声。
白发莫教临镜。
过隙光阴易去，浮云富贵难凭。
但将一笑对公卿。
我是无名百姓。
三过武昌台下，却逢三度重阳。
菊花祗作旧时黄。
白雪堆人头上。
昨日将军亭馆，今朝陶令壶觞。
醉来东望海茫茫。
家近蓬莱方丈。
蜗角争多少。
是英雄、割据乾坤，到头休了。
一片泥涂荒草地，尽是鱼龙故道。
新堤上、风涛难保。
沧海桑田何时变，怕桑田、未变人先老。
休为此，生烦恼。
讼庭不许频频到。
这官坊、翻来覆去，有何分晓。
无诤人中为第一，长讼元非吉兆。
但有恨、平章不早。
尊酒唤回和气在，看从来、兄弟依然好。
把前事，付一笑。
请赋林堂，林堂未成，吾何赋哉。
想胸中丘壑，山中风月，亭台几所，花木千栽。
应接光阴，品题胜概，须待堂成我再来。
听分付，是经行去处，莫放苍苔。
吾曹不堕尘埃。
要胸次长随笑口开。
任江湖浪迹，鸥盟雁序，功名到手，凤阁鸾台。
它日相寻，有窬此约，酌水浮君三百杯。
闻斯语，有冠山突兀，袍岭崔嵬。
圉圉洋洋各自由。
或行或舞或沉浮。
观鱼未必知鱼乐，政恐清波照白头。
休结纲，莫垂钩。
机心一露使鱼愁。
终知不是池中物，掉尾江湖汗漫游。
羊城旧路。
檀板一声惊客去。
不拟重来。
白发飘飘上越台。
故人居处。
曲巷深深通竹所。
问讯桃花。
欲访刘郎不在家。
天台狂客。
醉里不知秋鬓白。
应接风光。
忆在江亭醉几场。
吴姬劝酒。
唱得廉颇能饭否。
西雨东晴。
人道无情又有情。
阻风中酒。
流落江湖成白首。
历尽艰关。
赢得虚名在世间。
浩然归去。
忆着石屏茅屋趣。
想见山村。
树有交柯犊有孙。
病起无聊倚绣床。
玉容清瘦懒梳妆。
水沉烟冷橘花香。
说个话儿方有味，吃些酒子又何妨。
一声啼鴂断人肠。
醉狂痴作。
误信青楼约。
酒醒梅花吹画角。
翻得一场寂寞。
相如谩赋凌雪。
琴台不遇文君。
江上琵琶旧曲，只堪分付商人。
误入风尘门户，驱来花月楼台。
樽前几度得徘徊。
可怜容易别，不见牡丹开。
莫恨银瓶酒尽，但将妾泪添杯。
江头恰限北风回。
再三相祝去，千万寄书来。
西山岩壑，东湖亭馆，尽是经行旧路。
别时方见有荷花，还又见、梅花岁暮。
宋家兄弟，黄家兄弟，一一烦君传语。
相忘不寄一行书，元自有、不想忘处。
泛杭川，临尘水。
几日共游戏。
歌笑开怀，酒醒又还醉。
奈何一旦分携，连宵风雨，剪不断、客愁千里。
水云际。
遥望一片飞鸿，苦是失群地。
满眼春风，管甚闲桃李。
此行归老家山，相逢难又，但一味、相思而已。
大江西上，郁孤台八境，人间图画。
地涌千峰摇翠浪，两派玉虹如泻。
弹压江山，品题风月，四海今王谢。
风流人物，如公一世雄也。
一片忧国丹心，弹丝吹笛，未必能陶写。
西北风尘方澒洞，宰相闲归绿野。
月斧争鸣，风斤运巧，不用修亭榭。
紫枢黄阁，要公整顿天下。
有说未尽处，为续四曲壶山好，博古又通今。
结屋三间藏万卷，挥毫一字直千金。
四海有知音。
门外路，咫尺是湖阴。
万柳堤边行处乐，百花洲上醉时吟。
不负一生心。
壶山好，胆气不妨粗。
手奋空拳成活计，眼穿故纸下功夫。
处世未全疏。
生涯事，近日果何如。
背锦奚奴能检典，画眉老妇出交租。
且喜有赢馀。
壶山好，文字满胸中。
诗律变成长庆体，歌词渐有稼轩风。
最会说穷通。
中年后，虽老未成翁。
儿大相传书种在，客来不放酒尊空。
相对醉颜红。
壶山好，也解忆狂夫。
转首便成千里别，轻年不寄一行书。
浑似不相疏。
催归曲，一唱一愁予。
有剑卖来酤酒吃，无钱归去买山居。
安处即吾庐。
壶山有催归曲赠仆，甚妙。
石屏老，家住海东云。
本是寻常田舍子，如何呼唤作诗人。
无益费精神。
千首富，不救一生贫。
贾岛形模元自瘦，杜陵言语不妨村。
谁解学西昆。
石屏老，长忆少年游。
自谓虎头须食肉，谁知猿臂不封侯。
身世一虚舟。
平生事，说着也堪羞。
四海九州双脚底，千愁万恨两眉头。
白发早归休。
石屏老，悔不住山林。
注定一生知有命，老来万事付无心。
巧语不如喑。
贫亦乐，莫负好光阴。
但愿有头生白发，何忧无地觅黄金。
遇酒且须斟。
今朝欲去。
忽有留人处。
说与江头杨柳树。
系我扁舟且住。
十分酒兴诗肠。
难禁冷落秋光。
借取春风一笑，狂夫到老犹狂。
长亭短亭。
春风酒醒。
无端惹起离情。
有黄鹂数声。
芙蓉绣茵。
江山画屏。
梦中昨夜分明。
悔先行一程。
草木生春，楼台不夜，团团月上云霄，太平官府，民物共逍遥。
指点江梅一笑，几番负、雨秀风娇。
今年好，花边把酒，歌舞醉元宵。
风流，贤太守，青云志气，玉树丰标。
是神仙班里，旧日王乔。
出奉板舆行乐，金莲照、十里笙箫。
收灯后，看看丹诏，催入圣明朝。
渔父饮，不须钱。
柳枝斜贯锦鳞鲜。
换酒却归船。
渔父醉，钓竿闲。
柳下呼儿牢系船。
高眠风月天。
渔父醒，荻花洲。
三千六百钓鱼钩。
从头下复休。
渔父笑，笑何人。
古来豪杰尽成尘。
江山秋复春。
访衡山之顶，雪鸿渺渺，湘江之上，梅竹娟娟。
寄语波臣，传言鸥鹭，稳护渠侬书画船。
惜多才，怜薄命，无计可留汝。
揉碎花笺，忍写断肠句。
道傍杨柳依依，千丝万缕，抵不住、一分愁绪。
如何诉。
便教缘尽今生，此身已轻许。
捉月盟言，不是梦中语。
后回君若重来，不相忘处，把杯酒、浇奴填土。
纱窗春睡朦胧着。
相见尚怀相别恶。
梦随城上角声残，泪逐楼前花片落。
东风不解吹愁却。
明月几番乖后约。
当时惟恐不多情，今日情多无处着。
冰肌玉容。
情真意浓。
小楼几度春风。
醉琉璃酒钟。
关山万重。
何时又逢。
思量雨迹云踪。
似襄王梦中。
花似醺容上玉肌。
方论时事却嫔妃。
芳阴人醉漏声迟。
珠箔半钩风乍暖，雕梁新语燕初飞。
斜阳犹送水精卮。
碧洞青崖著雨，红泉白石生寒。
朅来十月九湖山。
人笑元郎太漫。
绝壑偏宜叠鼓，夕阳休唤归鞍。
兹游未必胜骖鸾。
聊作湖南公案。
山居好。
山居好。
鹤唳猿啼饯昏晓。
碧窗柏子炷炉香，趺坐蒲团诵黄老。
山居好。
山居好。
门对青山水环绕。
一榻烟霞梦寐清，我以不贪为至宝。
山居好。
山居好。
竹杖芒鞋恣幽讨。
坐分苔石树阴凉，闲数落花听啼鸟。
山居好。
山居好。
劚月锄云种瑶草。
冷冷碧涧响寒泉，簌簌落花风自扫。
清高绝，雪崖翁。
向上玄机顿观通。
金鼎有丹成九转，凝然宴坐白云中。
我本无为野客，飘飘浪迹人间。
一时被命住名山。
未免随机应变。
识破尘劳扰扰，何如乐取清闲。
流霞细酌咏诗篇。
且与白云为伴。
夺取天机妙，夜半看辰杓。
一些珠露，阿谁运倒稻花头。
便向此时采取，宛如碧莲合蕊，滴破玉池秋。
万籁风初起，明月一沙鸥。
紫河车，乘赤凤，入琼楼。
谓之玉汞，与铅与土正相投。
五气三花聚顶，吹着自然真火，炼得似红榴。
十月胎仙出，雷电送金虬。
红莲含蕊，露珠凝碧，飞落华池滴滴。
运归金鼎唤丁公，炼得似、一枚朱橘。
三花喷火，五云拥月，上有金胎神室。
洞房云雨正春风，十个月、胎仙了毕。
金丹大药人人有。
要须是、心传口授。
一片白龙肝，一盏醍醐酒。
只为离无寻坎有。
移却南宸回北斗。
好笑。
见金翁姹女，两个厮斗。
些儿铅汞调匀，观汉月海潮，抽添火候。
一箭透三关，方表神仙手。
兔子方来乌处住，龟儿便把蛇吞了。
知否，那两个钟吕，是吾师友。
黄中宝，须向胆中求。
春气令人生万物，乾坤膝下与吾俦。
百脉自通流。
施造化，左右火双抽。
浩浩腾腾光宇宙，苦烟烟上霭环楼。
夫妇渐相谋。
玄珠降，丹窟在中宫。
九候息调重九数，赤波或进太阳东。
心肾遂交通。
逢六变，重六息阴功。
火自海门朝帝坐，水从莲萼佐丁公。
紫电透玲珑。
毛发薄，三转运行阳。
胎色渐红阴渐缩，推移岁运助阳刚。
育火养中央。
成物象，五转辨微茫。
出入尚迟形上小，晨昏时饮玉壶浆。
天籁奏笙簧。
丹已返，四转运行阴。
逢六闭藏阳户气，三关全透合丁壬。
龟游任浮沉。
时出入，无碍贯他心。
游戏神通常出面，圆光周匝绕千寻。
寒暑不相侵。
珠自右，紫电入丹城。
内养婴儿成赤象，时逢五转采阳精。
火自水中生。
烧鬼岳，紫电起峥嵘。
随意嬉游寰海内，寐如砂碛卧长鲸。
时序与偕行。
日精满，阴魄化无形。
每遇月圆开地户，神龟时饮碧瑶精。
清洁复如冰。
阳砂赤，阴粉色微青。
粉换肉兮砂换骨，凡胎换尽圣胎灵。
飞举似流星。
形秀日，七转任飞腾。
幽静深岩图宴坐，息无来往气坚凝。
却粒着其能。
生成火，返本气澄清。
九候浴时开地户，月中取火日求冰。
五内换重新。
内外变，八转始还元。
地带长垂主坎户，周行胎息贯天门。
太始道方存。
纯一体，赤黑气常喷。
丹火发时烧内景，冷泉涌处浴猴孙。
神水赤龟吞。
吾家二老。
前有高平生癸卯。
若到今辰。
讵止荣华九十龄。
共惟伯母。
九十新年还又五。
五五相承。
好看重逢乙巳春。
九十吾家两寿星。
今夫人赛昔夫人。
百年转眼新开帙，十月循环小有春。
生日到，转精神。
目光如镜步如云。
年年长侍华堂宴，子子孙孙孙又孙。
寿母开年九十三。
佳辰就养大江南。
缇屏晃耀新宁国，绣斧斓斑老朴庵。
倾玉斝，擘黄柑。
两孙垂绶碧于蓝。
便当刊颂崆峒顶，留与千年作美谈。
帝里风光别是天。
花如锦绣柳如烟。
还逢令节春三二，又庆慈闱岁八千。
斟寿斝，列长筵。
子孙何以咏高年。
各裒千首西湖什，一度生朝献一篇。
彩结轻车五马随。
倾城争出看花枝。
笙歌十里岩前去，灯火千门月下归。
莲炬引，老莱衣。
蛾眉无数卷帘窥。
谁知万里逢灯夕，却胜寻常三五时。
觅得个州儿，稍供彩戏。
多谢天公为排备。
一轮明月，酝作清廉滋味。
倾入寿杯里，何妨醉。
我有禄书，呈母年万计。
八十三那里暨。
便和儿算，恰一百四十地。
这九千馀岁，长随侍。
天遣丰年祝母龄。
人人安业即安亲。
探支十日新阳福，来献千秋古佛身。
儿捧盏，妇倾瓶。
更欣筵上有嘉宾。
紫驼出釜双台馈，玉节升堂两使星。
十月二十一日，吾母太淑人生日也。
今年九十，仰荷乾坤垂佑，赐以福寿康宁，愿益加景覆，令其耳目聪明，手足便顺，五脏六腑，和气流通，常获平安之庆，子孙贤顺，寸禄足以供甘旨也。
诸佛林中女寿星。
千祥百福产心田。
喜归玉母初生地，满劝麻姑不老泉。
吾梦佛，半千员。
一年一佛护庭萱。
数过九十从头数，四百馀零一十年。
胸襟洒落。
光风霁月澄寥廓。
生平素志惟丘壑。
随分田园，花木四时乐。
儿孙不用千金橐。
吾家自有诗书粕。
生朝有酒团栾酌。
因笑渠侬，痴骖画松鹤。
鹄立通明殿。
又重逢、揆余初度，梦庚华旦。
不学花奴簪红权，且看秋香宜晚。
任甲子、从新重换。
天欲东都修车马，故降神生甫维周翰。
歌崧岳，咏江汉。
明堂朝罢夷琛献。
引星辰、万人共听，风尘长算。
清昼山东诸将捷，席卷黄河两岸。
问谁在、玉皇香案。
师保万民功业别，向西京、原庙行圭瓚。
定郏鄏，蔔瀍涧。
湖南三千里。
百万人家争送喜。
元戎初度，和气水流山峙。
荆楚中间寿域开，翼轸傍边台躔起。
崧岳降神，维箕骑尾。
见说君王注倚。
问舟楫、监梅谁是。
国人争望周公，东归几几。
功名多载旂常上，福禄平分天壤里。
家家弦管，年年孤矢。
万里碧鸡使，叱驭问邛峡。
枪旗有烨，川秦奔走送龙媒。
好在灵均初度，唤起长庚佳梦，霜月照金罍。
寿似武侯柏，香在草堂梅。
舞娉婷，斟凿落，沃崔嵬。
神尧孙子，向来八九上三台。
挂了桑弧聊蓬矢，便恐彤弓柜瓚，分宝下天阶。
归赋梁园雪，试唤长卿来。
汉庭用老，想君王也忆、潜郎白首。
底事煌煌金玉节，奔走天涯许久。
江右风流，湖南清绝，更借诗翁手。
明年七十，人间此事希有。
固是守得堂间，鲂齐亭下。
寿岳峰前，寿星池畔，且寿长沙酒。
期颐三万，祖风应管依旧。
湘江贯地维，衡岳生人杰。
谁遣益州星，暂伴峨眉月。
初度庆今朝，绣斧双龙节。
为国罩嘉鱼。
趣观黄金阙。
濯锦江边玉树明。
碧油幢里彩衣荣。
当年此日下长庚。
细酌成都千岁酒，闲看嶰谷一阳春。
归听云母隔屏声。
我生辰在斗牛中。
井路有何功。
运转峨眉山月，按行雪界天风。
归欤老矣，愁添鬓白，酒借颜红。
丘壑堪容我辈，轩裳分付诸公。
端正九秋月，今夜始生明。
扬辉毓秀，飘然海上跨长鲸。
认得灵均初度，直用望舒为御，重耀紫枢庭。
何事乘槎使，尚藉执珪卿。
合东西，瞻使节，镜中行。
腾腾渐渐，绕枝乌鹊不须惊。
太白擒胡了未，即墨降城安否，玉斧仗修成。
圆却山河影，捣药兔长生。
恰则重阳信宿前。
菊潭先寿濮阳仙。
暂陪明月清风夜，共醉孤云落照边。
群玉府，紫微天。
看看东璧二星连。
月中斫桂吴夫子，定是长生不记年。
万里彩衣远，旬日黄花后。
蓬矢纪佳辰，莲幕翻新奏。
更看桂枝香，归献灵椿寿。
同对小蟠桃，共醉长生酒。
楚天霜晓，看老来秋圃，寒花犹在。
金阙栽培端正色，全胜东篱风采。
雅韵清虚，幽香淡泊，惟有陶家爱。
同他尘世，落红愁处如海。
多少风雨飘摇，夫君何素，晚节应难改。
休道三闾曾旧识，轻把木兰相对。
延桂同盟，索梅为友，不复娇春态。
年年秋后，笑观芳草萧艾。
门外数峰围绕。
帖石路儿弯小。
花老不禁风，委地乱红多少。
人悄。
人悄。
隔叶数声啼鸟。
画楼濒水翠梧阴。
清夜理瑶琴。
打窗风雨，逼帘烟月，种种关心。
当时不道春无价，幽梦费重寻。
难忘最是，鲛绡晕满，蟫锦香沉。
病酒心情。
唤愁无限，可奈流莺。
又是一年，花惊寒食，柳认清明。
天涯翠巘层层。
是多少、长亭短亭。
倦倚东风，只凭好梦，飞到银屏。
龟纹晓扇堆云母。
日上彩阑新过雨。
眉心犹带宝觥酲，耳性已通银字谱。
密奁彩索看着午。
晕素分红能几许。
妆成挼镜问春风，比似庭花谁解语。
莫惜花前泥酒壶。
沙场千步锦平铺。
将军闲试临边手，按出吴宫小阵图。
清露里，晓霜馀。
娇红淡白更怜渠。
人间落木萧萧下，独倚秋江画不如。
艳朵珍丛间舞衣。
蹴球场外打红围。
小舆穿入花深处，且住簪花醉一卮。
秋欲尽，最怜伊。
江梅未破菊离披。
情知不与韶华竞，回首西风怨阿谁。
并湖游冶路。
垂冶万柳，麹尘笼雾。
草色将春，离思暗伤南浦。
旧日愔愔坊陌，尚想得、画楼窗户。
成远阻。
凤笺空寄，燕梁何许。
凄凉瘦损文园，记翠筦联吟，玉壶通语。
事逐征鸿，几度悲欢休数。
莺醉乱花深里，悄难替、愁人分诉。
空院宇。
东风晚来吹雨。
十载江湖不上船。
卷篷高卧月明天，今夜泊，杏花湾。
只有笭箵当酒钱。
邻家船上小姑儿。
相问如何是别离。
双坠髻，一湾眉。
爱看红鳞比目鱼。
平明雾霭雨初晴。
儿子敲针钩成。
香饵小，茧丝轻。
钓得鱼儿不识名。
船系兰芷鲙长鲈。
曲袷方袍忽访吾。
神甚爽，貌全枯。
莫是当年楚大夫。
春融水暖百花开。
独棹扁舟过钓台。
鸥与鹭，莫相猜。
不是逃名不肯来。
夜来采石渡头眠。
月下相逢李谪仙。
歌一曲，别无言。
白鹤飞来雪满船。
莫论轻重钓竿头。
住得船归即便休。
酒味溥，胜空瓯。
事事何须着意求。
初拨琵琶，未肯信，知音真个稀少。
尽日芳情，萦系玉人怀抱。
须待化作杨花，特地过、旧家池沼。
想绮窗、刺绣迟了，半缕茜茸微绕。
旧时眉妩贪相恼。
到春来、为谁浓扫。
新归燕子都曾识，不敢教知道。
长是倦出绣幕，向梦里、重谋一笑。
怎得同携手，花阶月地，把愁勾了。
风罥蔫红雨易晴。
病花中酒过清明，绮窗幽梦乱于柳，罗袖泪痕凝似饧。
冷地思量着，春色三停早二停。
花似匝。
两点翠蛾愁压。
人又不来春且恰。
谁留春一霎。
消尽水沉金鸭。
写尽杏笺红蜡。
可奈薄情如此黠。
寄书浑不答。
梨花随月过中庭。
月色冷如银。
金闺平帖阳台路，恨酥雨、不扫行云。
妆褪臂闲，髻慵簪卸，盟海浪花沉。
洞箫清吹最关情。
腔拍懒温寻。
知音一去教谁听，再拈起、指法都生。
天阔雁稀，帘空莺悄，相傍又春深。
双燕立虹梁。
东风外、烟雨湿流光。
望芳草云连，怕经南浦，葡萄波涨，怎博西凉。
空记省，浅妆眉晕敛，罥袖唾痕香。
春满绮罗，小莺捎蝶，夜留弦索，么凤求凰。
江湖飘零久，频回首、无奈触绪难忘。
谁信温柔牢落，翻坠愁乡。
仗玉笺铜爵，花间陶写，宝钗金镜，月底平章。
十二主家楼苑，应念萧郎。
美人娇小。
镜里容颜好。
秀色侵入春帐晓。
郎去几时重到。
叮咛记取儿家。
碧云隐映红霞。
直下小桥流水，门前一树桃花。
霜风连夜做冬晴。
晓日千门。
香葭暖透黄钟管，正玉台、彩笔书云。
竹外南枝意早，数花开对清樽。
香闺女伴笑轻盈。
倦绣停针。
花砖一线添红景，看从今、迄逦新春。
寒食相逢何处，百单五个黄昏。
径藓痕沿碧甃，檐花影压红阑。
今年春事浑无几，游冶懒情慳。
旧梦莺莺沁水，新愁燕燕长干。
重门十二帘休卷，三月尚春寒。
东风无用。
吹得愁眉重。
有意迎春无意送。
门外湿云如梦。
韶光九十慳慳。
俊游回首关山。
燕子可怜人去，海棠不分春寒。
绿色吴笺覆古苔。
濡毫重拟赋幽怀。
杏花帘外莺将老，杨柳楼前燕不来。
倚玉枕，坠瑶钗。
午窗轻梦绕秦淮。
玉鞭何处贪游冶，寻遍春风十二街。
宿酲初愈。
更花焰频催，叶蕉重举。
浓露沾丛，薰风入樾，黄叶马头飞舞。
梦结尚依征旆，笛怨谁教渔谱。
村路转，见寒机灯在，晨炊人语。
无据。
堪恨处。
残月满襟，不念人羁旅。
天接山光，云拖雁影，多少别离情绪。
绣被香温密叠，罗帕粉痕重护。
这滋味，最不堪两鬓，菱花羞觑。
触事老来情绪懒，西湖债未曾还。
试呼小艇访孤山。
昔年鸥鹤侣，总笑鬓斓斑。
仙去坡翁山耐久，烟霏空翠凭阑。
日斜尚觉酒肠宽。
水云天共色，欸乃一声间。
摘索枝头何处玉，吹来万里春风。
须臾陆地遍芙蓉。
珠帘和气扑，一笑夺炉红。
文字红裙相间出，主人钟鼎仙翁。
清谈隽语与香浓。
太平欢意远，人在玉壶中。
王孙去后几时归。
音信全稀。
绿痕染遍天涯草，更小红、已破桃枝。
此恨无人共说，梦回月满楼时。
只应明月照心期。
一向舒眉。
若还早遂蓝桥约，更不举、玉盏东西。
怎望黄金屋贮，只图夸道于飞。
画梁燕子报新归。
好语全稀。
庭芳侵亚红相对，却羞见、蕊蕊枝枝。
说与吹箫旧侣，痴心指望多时。
朝云暮雨失欢期。
碧画谁眉。
凝愁立处桐阴转，又还是、红日将西。
谩道梅花纸帐，鸳鸯终待双飞。
买断一川云，团结樵歌渔笛。
莫向此中轻说，污天然寒碧。
短篷穿菊更移枨，香满不须摘。
搔首断霞夕影，散银原千尺。
翠幄轻寒护夜，寒妆靓暖宜春。
酒筹令逐时新。
仙佩朋簪清兴。
凤炬呈妍粟粟，水仙照座盈盈。
约君策马贺升平。
回首尊前风韵。
两岸月桥花半吐。
红透肌香，暗把游人误。
尽道武陵溪上路。
不知迷入江南去。
先自冰霜真态度。
何事枝头，点点胭脂污。
莫是东君嫌淡素。
问花花又娇无语。
风送清篙，沿流溯、武夷九曲。
回首处，虹桥无复，幔亭遗屋。
翠壁云屏临钓石，银河雪瀑飞寒玉。
想当年、铁笛倚林吹，秋空绿。
褰荇带，支筇竹。
披荷芰，餐椒菊。
问丹崖碧岭，底堪重辱。
青笈不妨娱老眼，乌靴未许污吾足。
恰仙游，一枕梦醒来，胡麻熟。
麒麟早贵挂朝冠。
自合侍金銮。
收拾经纶事业，从容游戏人间。
祗今侍彩，符分楚甸，名在蓬山。
直待疏封大国，秋光长映朱颜。
襟韵何如，文雅风流，王谢辈人。
问传家何物，多书插架，放怀无可，有酒盈樽。
一咏一谈，悠然高致，似醉当年曲水春。
还知否，壮胸中万卷，笔下千军。
门前我有佳宾。
但明月、清风更此君。
喜西庐息驾，心间胜日，东皇倚杖，目送行云。
闻道君王，玉堂佳处，欲诏长杨奏赋孙。
功名看，一枝丹桂，两树灵椿。
指点縠江水，遥认作琼醅。
介公眉寿，年年倾入紫霞杯。
寿与江流无尽，人在壶天不老，谈笑领春回。
昨夜瞻南极，列宿拱中台。
补天工，取日手，济时材。
不应勇退，归来绿野宴瑶台。
天要先生调燮，人要先生休养，虚左待重来。
再捧长生箓，依旧面三槐。
卓茕欧阳子，是江山、毓秀钟灵，异才间世。
怜则韶光三月暮，蓂叶尧阶有四。
正天启、悬弧盛事。
金鸭亭亭书云篆，散非烟、南极真仙至。
来为尔，荐嘉瑞。
神清洞府丹书字。
拥笙歌、绮席高张，更罗珠翠。
个里长春人不老，仙籍玉环暗记。
但判取、醄醄沈醉。
拟作新诗八千首，待一年、一献称俾尔。
耆而艾，昌而炽。
两多庭石上苔文。
门外春光老几分。
为把旧书藏宝带，误翻残酒湿绡裙。
风头花片难装缀，愁里莺声怯听闻。
恰似翦刀裁破恨，半随妾处半随君。
帘影筛金线，炉烟篆翠丝。
菰芽新出满盆池。
唤起玉瓶添水、养鱼儿。
意取钗虫碧，慵梳髻翅垂。
相思无处说相思。
笑把画罗小扇、觅春词。
绿围红绕。
一枕屏山晓。
怪得今朝偏起早。
笑道牡丹开了。
迎人卷上珠帘，小螺未拂眉尖。
贪教玉笼鹦鹉，杨花飞满妆奁。
绿杨庭户静沉沉。
杨花吹满襟。
晚来闲向水边寻。
惊飞双浴禽。
分别后，忍登临。
暮寒天气阴。
妾心移得在君心。
方知人恨深。
萤飞月里无光色。
波水不摇楼影直。
每怜宿粉涴啼痕，懒把旧书观字迹。
枯荷露重时闻滴。
君梦不来谁阻隔。
妾身不畏浙江风，飞去飞来方瞬息。
碧空。
彼土因何名极乐。
莲华九品无三恶。
虽有频伽并白鹤。
非彰灼。
如来变化宣流作。
九品一生离五浊。
自然身挂珠璎珞。
宛转白毫生额角。
长辉烁。
百千业障都消却。
枝边。
佛赞西方经现在。
广长舌相三千界。
为要众生生信解。
临终迈。
不修净业犹何待。
七宝池塘波一派。
莲华朵朵车轮大。
华内托生真自在。
分三辈。
阿鞞跋致长无退。
母胎。
鹦鹉频伽知几只。
音声和雅鸣朝夕。
演畅五根并五力。
令人忆。
心飞恨不身生翼。
从是西方十万忆。
山长水远谁人识。
唯是观门归路直。
真消息。
坐澄劫水琉璃碧。
眼明。
清净乐邦吾本郡。
娑婆流浪因贪吝。
冉冉思归霜入鬓。
深嗟恨。
塞鸿不解传音信。
落日尽边沙隐隐。
向西望处归应近。
天乐是时相接引。
宜精进。
紫金台上谁无分。
天涯。
理性本来长自在。
灵通昭彻光无碍。
因被无明风恼害。
真如海。
等床吹动波千派。
五蕴山头云叆叇。
遮藏心月无光彩。
六贼会须知悔改。
除贪爱。
刹那跳出娑婆界。
逢渠。
为厌娑婆求净土。
驰情送想存朝暮。
谁信不劳移一步。
西方去。
楼台隐隐云深处。
珠纲为光华作雨。
金沙布地无尘土。
怎不教人思去路。
心专注。
坐观落日如悬鼓。
日落。
四相相催生病老。
死魔不定朝难保。
争似寅昏持佛号。
西方好。
树林水鸟称三宝。
磨灭等间髭鬓皓。
乐邦行计唯宜早。
万亿国邦非远道。
休烦恼。
一弹指顷能行到。
路长。
人世罪冤知底数。
前程不是无冥府。
争似静焚香一炷。
无行住。
声声称念弥陀父。
罪业尽消生有处。
弥陀愿力堪凭据。
十念一心存旦暮。
西方路。
功成足步红莲去。
檐头。
万事到头无益已。
寻思只有修行是。
若送此心游宝地。
还容易。
坐观落日当西坠。
万顷红光归眼际。
眼开眼闭长明媚。
此观成时知法味。
心欢喜。
临终决定生莲里。
挂怀。
西望乐邦云杳隔。
一钩新月弯弯白。
意欲往生何计策。
劳魂魄。
弥陀一念声千百。
金殿玉楼为屋宅。
七重行树强松柏。
华里托生非血脉。
真高格。
乐天不是蓬莱客。
毛衫。
富贵经中谈净域。
赤珠玛瑙为严饰。
彼土众生当晓色。
擎衣裓。
妙华供养他方佛。
稚小嬉游随没溺。
娑婆是苦何曾识。
忻厌迩来方有力。
从朝夕。
静焚一炷香凝碧。
刹那。
文墨尖新无处用。
已将名利浑如梦。
一串数珠随手弄。
休千种。
唯闻念佛心欢勇。
滉漾空中仙乐动。
笙箫声细天风送。
接引凡夫归圣众。
香云捧。
男儿此日方崇重。
诵持。
休纵心猿驰意马。
牢将系念绳头把。
说破十疑因智者。
争传写。
庐山又结莲华社。
十八大贤居会下。
功成五色云西驾。
诸上善人都在那。
相迎迓。
聚头只说无生话。
冤家。
一点神魂初托魄。
青莲华里琉璃宅。
毫相法音非间隔。
虽明白。
到头不似金台客。
九品高低随报获。
或经劫数华方拆。
若是我生心性窄。
应煎迫。
未开须把莲华擘。
数珠。
净土故乡嗟乍别。
天涯流浪经时节。
老去染沾眉鬓雪。
思归切。
闻声愿寄辽天月。
念念时时修净业。
临终佛定来迎接。
有誓表为诚实说。
广长舌。
三千遍覆红莲叶。
经行。
善导可嗟今已往。
化来老少皆归响。
佛念一声分一镪。
声才响。
一声一佛虚空上。
八万四千奇妙相。
光明寿命皆无量。
金色臂垂千万丈。
鹅王掌。
誓来迎接归安养。
息来。
西土纹成东土壤。
星飞一点千叶界。
勿讶神魂生去快。
无遮碍。
乐邦只在同居内。
八德池深华又大。
跏趺端坐莲华载。
耳听法音心悟解。
低头拜。
从今跳出胞胎外。
娑婆苦，长劫受轮回。
不断苦因离火宅，祗随业报入胞胎。
辜负这灵台。
朝又暮，寒暑争相催。
一个幻身能几日，百端机巧哀尘埃。
何得出头来。
娑婆苦，身世一浮萍。
蚊蚋睫中争小利，蜗牛角上窃虚名。
一点气难平。
人我盛，日夜长无明。
地狱争头成队入，西方无个肯修行。
空死复空生。
争一作尽。
娑婆苦，情念骤如风。
六贼村中无暂息，四蛇箧内更相攻。
谁是主人公。
无慧力，爱纲转关笼。
一向四楞低搭地，不思两脚欲梢空。
前路更匆匆。
娑婆苦，生老病无常。
九窍腥臊流秽污，一包脓血贮皮囊。
争弱又争强。
随妄想，耽欲更荒唐。
念佛看经云著相，破齐毁戒却无妨。
祗恐有阎王。
娑婆苦，终日走尘寰。
不觉年光随逝水，那堪日白发换朱颜。
六趣任循环。
今与古，谁肯死前闲。
危脆利名才入手，虚华财色便追攀。
荣辱片时间。
娑婆苦，光影急如流。
宠辱悲欢何日了，是非人我几时休。
生死路悠悠。
三界里，水面一浮沤。
纵使英雄功盖世，祗留白骨掩荒丘。
何似早回头。
西方好，随念即超群。
一点灵光随落日，万端尘事付浮云。
人世自纷纷。
凝望处，决定去栖神。
金地经行光里步，玉楼宴坐定中身。
方好任天真。
西方好，琼树耸高空。
弥覆七重珠宝纲，壮严百亿妙华宫。
宫里众天童。
金地上，栏楯绕重重。
华雨飘飖香散漫，乐音嘹亮鼓清风。
闻者乐无穷。
西方好，七宝甃成池。
四色好华敷菡萏，八功德水泛清漪。
除渴又除饥。
池岸上，楼殿势飞翚。
碧玉雕栏填玛瑙，黄金危栋间玻璃。
随处发光辉。
西方好，群鸟美音声。
华下和鸣歌六度，光中哀雅攒三乘。
闻者悟无生。
三恶道，犹自不知名。
皆是佛慈亲变化，欲宣法语警迷情。
心地顿圆明。
西方好，清旦供尤佳。
缥缈仙云随宝仗，轻盈衣裓贮天华。
十万去非赊。
诸佛土，随念遍河沙。
莲掌抚摩亲授记，潮音清妙响频伽。
时至即还家。
诸公台省，问先生何事，冷官如许。
甲第纷纷梁肉厌，应怪先生无此。
道出羲皇，才过屈宋，空有名垂古。
得钱沽酒，忘形欲到尔汝。
好是清夜沉沉，共开春酌，细听檐花雨。
茅屋石田荒已久，总待先生归去。
司马子云，孔丘盗跖，到了俱尘土。
不须闻此，生前杯酒相遇。
人笑杜陵客，短褐鬓如丝。
得钱沽酒，时赴郑老同襟期。
清夜沉沉春酌，歌语灯前细雨，相觅不相疑。
忘形到尔汝，痛饮真吾师。
问先生，今去也，早归来。
先生去后，石田茅屋恐苍苔。
休怪相如涤器，莫学子云投阁，儒术亦佳哉。
谁道官独冷，衮衮上兰台。
甚幽人、被花勾引，庭皋遥夜来去。
江空岁晚谁为伴，只有琼枝玉树。
愁绝处。
望万里瑶台，梦断迷归路。
花还解语。
更雪琢精神，冰相韵度。
粉黛尽如土。
飘仙袂，曾缀蕊珠鵷鹭。
云茵月障千步。
莫教衣袖天香冷，恐怨美人迟暮。
更起舞。
任斗转参横，翠羽曾知否。
尘缘自误。
终待骖鸾，乘风共去。
长作此花主。
单衾寒引画龙声。
雨初晴。
月微明。
竹外溪边，低见一枝横。
澹月疏花三四点，尚春浅，早相看、似有情。
夜来袖冷暗香凝。
恨半销，酒半醒。
靓妆照影，未堪整、雪艳冰清。
只恐不禁、愁绝易飘零。
待得南楼三弄彻、君试看，比从前、更瘦生。
破镜重圆，分钗合钿，重寻绣户珠箔。
说与从前，不是我情薄。
都缘利役名牵，飘蓬无经，翻成轻负。
别后情怀，有万千牢落。
经时最苦分携，都为伊、甘心寂寞。
纵满眼、闲花媚柳，终是强欢不乐。
待凭鳞羽，说与相思，水远天长又难托。
而今幸已再逢，把轻离断却。
醉和春恨拍阑干。
宝香半灺倩谁翻。
丁宁告、东风道，小楼空，斜月杏花寒。
梦魂无夜不关山。
江南千里霎时间。
且留得、鸾光在，等归时，双照泪痕干。
素养浩然之气，铁石心肠谁拟。
蒿目县前江，不逐队鱼游戏。
藏器。
藏器。
只等时乘奋起。
冰肌削。
水沉香透胭脂萼。
胭脂萼。
怕愁贪睡，等间梳掠。
花前莫惜添杯酌。
五更嫌怕春风恶。
春风恶。
东君不管，此情谁托。
住处记曾游，十年重到。
罨画湖山最春早。
红梅几树，一夜东风开了。
矮松脩竹外，依然好。
玉色醺酣，香团娇小。
消得金尊共倾倒。
满怀风味，前度何郎今老。
徊徊疏影里、花应笑。
换骨有丹砂，阿谁传与。
爱惜芳心不轻吐。
客来烂熳，解得此情良苦。
有时三两点、胭脂雨。
旧说江南，红罗亭下，未必春光便如许。
认桃辨杏，最是渠家低处。
问花曾怨不、娇无语。
檐雨轻敲夜夜，墙云低度朝朝。
日长天气已无聊。
何况洞房人悄。
眉共新荷不展，心随垂柳频摇。
午眠见金翘。
惊觉数声啼鸟。
山衔日。
洒酒西风独立。
一叶扁舟流水急。
转头无处觅。
去则而今已去，忆则如何不忆。
明日到家应记得。
寄书回雁翼。
深院寂。
一点春灯衔壁。
空说销愁须酒力。
病多禁未得。
遥望西楼咫尺。
争信今宵思忆。
伴我枕头双泪湿。
梧桐秋雨滴。
芙蓉帐冷翠衾单。
魂梦几曾闲。
怎禁未许，茫茫烟水，叠叠云山。
云时频把归期约，远不过春残。
而今已是，荷花开了，犹倚栏干。
桐叶凉生夜，藕花香满时，几多离思有谁知。
遥望盈盈一水、抵天涯。
雨洒征衣泪，月颦分镜眉。
相逢又是隔年期。
不似画桥归燕、解于飞。
今日事。
何人弄得如此。
漫漫白骨蔽川原，恨何日已。
关河万里寂无烟，月明空照芦苇。
谩哀痛，无及矣。
无情莫问江水。
西风落日惨新亭，几人坠泪。
战和何者是良筹，扶危但看天意。
只今寂寞薮泽里。
岂无人、高卧闾里。
试问安危谁寄。
定相将、有诏催公起。
须信前书言犹未。
春闱期近也，望帝乡迢迢，犹在天际。
懊恨这一双脚底。
一日厮赶上五六十里。
争气。
扶持我去，转得官归，恁时赏你。
穿对朝靴，安排你在轿儿里。
更选个、宫样鞋，夜间伴你。
风韵萧疏玉一团。
更着梅花，轻袅云鬟。
这回不是恋江南。
只是温柔，天上人间。
赋罢闲情共倚阑。
江月庭芜，总是销魂。
流苏斜掩烛花寒。
一样眉尖，两处关山。
还了酒家钱。
便好安眠。
大槐宫里着貂蝉。
行到江南知是梦，雪压渔船。
盘礴古梅边。
也信前缘。
鹅黄雪白又醒然。
一事最奇君吸取。
明日新年。
画眉人去掩兰房。
金鸭懒薰香。
有恨只弹珠泪，无人与说哀肠。
玉颜云鬓，春花夜月，辜负韵光。
闲看枕屏风上，不如画底鸳鸯。
红楼十二春寒恻。
楼角何人吹玉笛。
天津桥上旧曾听，三十六宫秋草碧。
昭华人去无消息。
江上青山空晚色。
一声落尽短亭花，无数行人归未得。
愁盈镜里山，心叠琴中恨。
露湿玉阑秋，香伴银屏冷。
云归月正圆，雁到人无信。
孤损凤皇钗，立津梧桐影。
频听银签，重燃绛蜡，年华衮衮惊心。
饯旧迎新，能消几刻光阴。
老来可惯通宵饮，待不眠、还怕寒侵。
掩清尊。
多谢梅花，伴我微吟。
邻娃已试春妆了，更蜂腰簇翠，燕股横金。
勾引东风，也知芳思难禁。
朱颜那有年年好，逞艳游、赢取如今。
恣登临。
残雪楼台，迟日园林。
莫上玉楼看。
花雨斑斑。
四垂罗幕护朝寒。
燕子不知人去也，飞认阑干。
回首几关山。
后会应难。
相逢祗有梦魂间，可奈梦随春漏短，不到江南。
裙色草初青。
鸭绿波轻。
试花霏雨湿春晴。
三十六梯人不到，独唤瑶筝。
艇子忆逢迎。
依旧多情。
朱门只合锁娉婷。
却逐彩鸾归去路，香陌春城。
郎恩深。
妾思深。
祗为恩深便有今。
回纹辜旧吟。
云沉沉。
水沉沉。
一点坚如百炼金。
郎应知妾心。
杜娘家。
谢娘家。
楼压官桥柳半遮。
帘波漾彩霞。
拾飞花。
怨飞花。
望断郎来日又斜。
东风吹鬓鸦。
夜萧萧。
梦萧萧。
又趁杨花到谢桥。
凤沉明月箫。
来迢迢。
去迢迢。
枉把吟笺寄寂寥。
飞鸿不受招。
奏赋谒金门，行尽云山无数。
尚有江天一半，买扁舟东去。
波神眼底识英雄，阁住半空雨。
唤起一帆风力，去青天尺五。
千里功名岐路。
几纟两英雄草屦，八座与三台。
个中来。
壮士寸心如铁。
有泪不沾离别。
剑未斩楼兰。
莫空还。
立秋十日，早露出新凉面。
斜风急雨，战退炎光一半。
月上纱窗，疑是广寒宫殿。
无端宋玉，撩乱生悲怨。
一年好处，都被秋光占断。
你且思量，今夜怎生消遣。
丈夫只手把吴钩。
能断万人头。
如何铁石，打作心肺，却为花柔。
尝观项籍并刘季，一怒世人愁。
只因撞着，虞姬戚氏，豪杰都休。
才大文豪，朱有暗里，今须点头。
奈兰宫一跌，槐黄时候。
银袍逐浪，韦带随流。
过尽鹤书，阅周鹗表，必竟都无名字留。
空长恨，蕡终不第，齿且先侯。
休愁。
有路堪由。
最喜徐卿百不忧。
正椿松未老，芝兰竞秀，奇毛雏凤，骍角犁牛。
汉殿少年，新丰逆旅，岂肯卑微名位休。
行将见，长沙召贾，御史除周。
柳暗千株，蓂翻三荚，当年神岳生申。
画堂庆会，今日贺生辰。
宝鸭檀烟薰馥，颂椒觞、醽醁频斟。
殷勤劝，歌喉宛转，恣乐醉红裙。
荣华兼富贵，如君素享，胜似簪缨。
虽田彭倚顿，未足多称。
好是钱流地上，仓箱积、赈济饥贫。
多阴德，子孙昌盛，指日绿袍新。
华堂庆晬。
一岁应须千百岁，乐事如何。
寿酒斟时妹拜哥。
父夸利市。
笑道看看生舍弟。
同着莱衣。
玉树森森奉寿卮。
骑鲸直上，问姮娥何日，天生英杰。
笑下琼楼，还报道，甫近迎长佳节。
万里无云，一天如水，拥出新团月。
正当此夜，文星飞下天阙。
蟾苑元有高枝，至今犹待，自是无心折。
只爱林泉供笑傲，吟出阳春白雪。
冠玉精神，希夷仙种，秘受长生诀。
蓬壶不老，待看兰玉英发。
蓬岛仙翁，元来是、神钟岳渎。
喜遇生申时节，一阳来复。
蓂荚合朝曾舞翠，月华昨夜圆如玉。
展红笺、泚笔染新章，从头录。
渭川叟，非钩禄。
鲁公子，非徼福。
况家传、胡氏长生箓。
点额婴儿腾好语，殷勤捧献杯中绿。
更九番、屈指篯铿年，为君祝。
诗书元帅，风流人物，看取方瞳如漆。
铜驼陌上若相逢，当一笑、摩挲金狄。
相门事业，中书考第，未数汾阳功绩。
若将六十寿行年，才数得、百分之一。
小红开也，问韶华、今年何事春早。
尽道福星临照久，勾引东风仙岛。
一点恩光，列城生意，万物无枯槁。
园扉深处，也应满地芳草。
却怪有脚阳春，如何移向崆峒了。
父老牵衣留不住，只有攀援遮道。
翠柏杯中，蟠桃花下，君看朱颜好。
路人遥指，他年黄阁元老。
焚香清坐，呼童沦茗，聊当一杯春酒。
不须歌舞倩红裙，为祝百千长寿。
诗书万卷，绮琴三弄，更有新词千首。
从今日日与遨游，便是天长地久。
寿花戴了。
山童问、华庚多少。
待瞒来、又怕旁人笑。
况戒腊、淳熙可考。
大衍之用恰恰好。
学易后、尚一年小。
谢屐唐衣眉山帽。
薰风送下蓬岛。
生巧。
吕翁昨夜钟离早。
又曾参、两个先生道。
又也曾偷桃啖枣。
百屋堆钱都不要。
更不要、衮衣茸纛。
但要酒星花星照。
鹘笑到老。
三叠古阳关。
轻寒噤、清月满征鞍。
记玉笋揽衣，翠囊亲赠，绣巾揾脸，金柳初攀。
自回首，燕台云掩冉，凤阁雨阑珊。
天有尽头，水无西注，鬓难留黑，带易成宽。
啼妆，东风悄，菱花在，拟倩锦字封还。
应想恨蛾凝黛，慵髻堆鬟。
奈情逐事迁，心随春老，梦如香冷，欢与花残。
闲煞唾茸窗阁，十二屏山。
一朵鞓红，宝钗压髻东风溜。
年时也是牡丹时，相见花边酒。
初试夹纱半袖。
与花枝、盈盈斗秀。
对花临景，为景牵情，因花感旧。
题叶无凭，曲沟流水空回首。
梦云不入小山屏，真个欢难偶。
别后知他安否。
软红街、清明还又。
絮飞春尽，天远书沉，日长人瘦。
秋娘窗户。
梦入阳台雨。
小别殷勤留不住。
恨满飞花落絮。
一天晓月檐西。
马嘶风拂罗衣。
分付许多风致，送人行下楼儿。
满阶红影月昏黄，玉炉催换香。
碧窗娇困懒梳妆。
粉沾金缕裳。
鸾髻耸，黛眉长。
烛光分两行。
许谁骑鹤上维扬。
温柔和醉乡。
璧月小红楼。
听得吹箫忆旧游。
霜冷阑干天似水，扬州。
薄幸声名总是愁。
尘暗鹔鹴裘。
针线曾荣玉指柔。
一梦觉来三十载，休休。
空为梅花白了头。
薄袖禁寒。
轻妆媚晚，落梅庭院春妍。
映户盈盈，回倩笑整花钿。
柳裁云翦腰支小，凤蟠鸦耸髻鬟偏。
东风里，香步翠摇，蓝桥那日因缘。
婵娟。
留慧盼，浑当了、匆匆密爱深怜。
梦过阑干，犹认冷月秋千。
杏梢空闹相思眼，燕翎难系断肠笺。
银屏下，争信有人，真个病也天天。
吹箫跨鸾。
香销夜阑。
杏花楼上春残。
绣罗衾半闲。
衣宽带宽。
千山万山。
断肠十二阑干。
更斜阳暮寒。
小童教写桃符，道人还了常年例。
神前灶下，祓除清净，献花酌水。
祷告些儿，也都不是，求名求利。
但吟诗写字，分数上面，略精进、尽足矣。
饮量添教不醉。
好时节，逢场作戏。
驱傩爆竹，软饧酥豆，通宵不睡。
四海皆兄弟，阿鹊也、同添一岁。
愿家家户户，和和顺顺，乐升平世。
又远到元宵台榭。
记轻衫短帽。
酒朋诗社。
烂漫向、罗绮丛中，驰骋风流俊雅。
转头是、三十年话。
量减才慳，自觉是、欢情衰谢。
但一点难忘，酒痕香帕，如今雪鬓霜髭，嬉游不堪深夜。
怕相逢、风前月下。
晓听社雨，犹带馀寒，尚侵襟袖。
插柳千门，相近禁烟时候。
鬓坠搔头深旧恨，臂宽条脱添新瘦。
卷重帘，看双飞燕羽，舞庭花昼。
谁共语、春来怕酒。
一段情怀，灯暗更后。
罨画屏山，今夜梦魂还又。
愁墨题笺鱼浪远，粉香染泪鲛绡透。
待相逢，想鸳衾、凤帏依旧。
花过雨。
又是一番红素。
燕子归来愁不语。
故巢无觅处。
谁在玉楼歌舞。
谁在玉关辛苦。
若使边尘吹得去。
东风侯万户。
藕花洲上芙蓉楫，羞郎故移深处。
弄影萍开，搴香袖罥，鸂鶒双双飞去。
垂鞭笑顾。
问住否横塘，试窥帘户。
妙舞妍歌，甚时相见定相许。
归来憔悴锦帐，久尘金犊幰，连娟黛眉颦妩。
扇底红铅，愁痕暗渍，消得腰支如杵。
鸾弦解语。
镇明月西南，伴人凄楚。
闷拾杨花，等闲春又负。
月闰清秋，时逢诞节，画堂瑞气多多。
遥瞻南极，瑞彩照盘坡。
好是年才五十，身当贵、福比山河。
无些事，方裙短揭，时复自高歌。
欢娱，当此际，香燃宝鸭，酒酌金荷。
恣柳腰樱口，左右森罗。
纵有人人捧拥，争得似、正面嫦娥。
思量取，朱颜未老，好事莫蹉跎。
夜来小雨三更作。
近水处、小桃开却。
玉女向晓掀朱箔。
似与花枝有约。
绿池上、柳腰纤弱。
燕子过、谁家院落。
春衫试着香罗薄。
无奈东风太恶。
角声切。
何处梅梢弄雪。
还乡梦，玉井楼前，千朵芙蕖插空碧。
邻翁问消息。
为说红尘倦客。
应怜笑、弓剑旌旗，底事留人未归得。
淮山旧相识。
记急处笙歌，静里锋镝。
隋堤杨柳犹春色。
嗟十载人事，几番棋局，青油年少已鬓白。
漫惆怅京国。
朱墨。
困无力。
似病鹤樊笼，老骥羁勒。
夕阳不系栖林翼。
待添竹东圃，种松西陌。
功名休问，吾老矣，付俊杰。
三十四年台榭，八千馀里江津。
去时杨柳正轻颦。
重来桃李少，不似旧时春。
风扫半空烟雨，玉虹翠浪如新。
可怜笳鼓送行人。
白头梳上见，归梦枕边频。
多病倦游，在家又贫，毕竟如何是。
十万钱，骑鹤更扬州，是人间几曾有底。
算一生，大都能消几屐，劳神到老成何事。
趁齿落已双，凿丝在两，归寻闲里滋味。
不见青云路有危机。
金缕歌声，渐变成悲。
待思大东门，忆鹤华亭，悔之晚矣。
休，归去来兮，北山幸有闲田地。
地瘠宜瓜菜，引泉凿成方沚。
这仲子蔬园，三公不换，况东陵自来瓜美。
间走马溪头，倚阑垂钓，解衣自濯清泚。
酿山泉、时复一中之。
琴横膝。
古淡无弦有音徽。
送归鸿、暮云千里。
蓬莱自古元路，玄圃何时到，只消曲几薄团，镇日闲庐打眭。
这乾坤日月，更远游、问他王子。
一朵千金，帝城谷雨初晴后。
粉拖香透。
雅称群芳首。
把酒题诗，遐想欢如旧。
花知否。
故人清瘦。
长忆同携手。
银潢流派，嫦娥出世。
正是麦秋天气。
荧煌一点寿星明，又恰向、今宵呈瑞。
佳儿龙跳，荣封迩止。
试问遐龄知几。
从今旋数一千年，待足了、依前数起。
东风吹物，渐入韶华媚。
和气散千门，更灵鹊、前村报喜。
月宫仙子，昨夜下瑶如，人传道，诞兰房，喜把金盆洗。
中郎传业，此事今如意。
遥想画堂中，有葱葱，云烟滃瑞。
休言前日，玉燕不来投，看释氏，到明年，又送麒麟至。
然有怀，借韵作一首。
晓凉散策，恨西风不贷，一池残绿。
谁与冰轮捴玉斧，恰好今宵圆足。
树杪翻光，莎庭转影，零乱昆台玉。
荡胸清露，闲须浇下醽醁。
休问湖海飘零，老人心事，似倚岩枯木。
万里亲知应健否，脉脉此情谁属。
世虑难产，天高难问，倚遍阑干曲。
不妨随寓，买园催种松竹。
万里飘萍，送江入海，过古润州。
正羁怀无奈，凭高纵览，濛濛烟雨，簇簇渔舟。
南北区分，江山形胜，忧愤令人扶上楼。
沉凝久，任斜飞雪片，急洒貂裘。
英风追想孙刘。
似黑白两奁棋未收。
把烟霞饶与，坡仙米老，丹青难觅，摩诘营邱。
斗野号风，海门残照，长与人间管领愁。
凭谁问，借天河一挽，洗甲兵休。
驼褐倚禅榻，丝鬓飏茶烟。
谁知老子方寸，历历著千年。
试问汗青馀几，一笑腰黄萦梦，我自乐天全。
出处两无累，赢取日高眠。
八千里，西望眼，断霞边。
弁苍苕碧，随分风月不论钱。
执手还成轻别，何日归来投社，玉海得同编。
经世付时杰，觅个钓鱼船。
羽觞随曲水，佳气溢双清。
真贤瑞世，恰与真圣日同生。
出侍红云一朵，出按皇华六辔，特地福吾闽。
底是长生箓，八郡咏歌声。
奏天子，倾义廪，济饥民。
南州指使，青州公案一般仁。
却恐紫泥有诏，社稷重臣事业，非晚观岩宸。
来岁这般节，宣劝玉堂人。
编修楼公易镇武昌，安阳岳甫作歌头一阕，奉祖行色。
甫再拜。
鲁口天下壮，襟楚带三吴。
山川表里营垒，屯列拱神都。
鹦鹉洲前处士，黄鹤楼中仙客，拍手试招呼。
莫诵昔人句，不食武昌鱼。
望樊冈，过赤壁，想雄图。
寂寥霸气，应笑当日阿瞒疏。
收拾周黄策略，成就孙刘基业，未信赏音无。
我醉君起舞，明日隔江湖。
碧海迢遥，曾窥见、赤城楼堞。
因傲睨尘寰，犹带凭虚仙骨。
武库胸中兵十万，文场笔阵诗千百。
记向来、小试听胪传，居前列。
世间事，都未说。
亲为大，官毫未。
况诸郎钟庆，夙龄英发。
银菟颁符方易地，金鸾寓直行趋阙。
更相期、尽节早归来，传丹诀。
试晨妆淡伫，正疏雨、过含草。
早巧额回春，岭云护雪，十里清香。
何人剪冰缀玉，仗化工、施巧付东皇。
瘦尽绮窗寒魄，凄凉画角斜阳。
孤山西畔水云乡。
篱落亚疏篁。
问多少幽姿，半归图画，半入诗囊。
如今梦回帝国，尚迟迟、依约带湖光。
多谢胆瓶重见，不堪三弄横羌。
海棠开后，红雨洒江濆。
春风路，窥杏非，剪葵榛。
十三、杨柳女儿腰，东风舞。
云外月，风前絮。
情与恨，长如许。
想绮窗今夜，为谁凝伫。
洛浦梦回留佩客，秦楼声断吹箫侣。
正黄昏时候杏花寒，帘纤雨。
芙蓉清夜游，杨柳黄昏约。
小院碧苔深，润透双鸳薄。
暖玉惯春娇，簌簌花钿落。
缺月故窥人，影转阑干角。
瓮城高，盘径近。
十里笋舆稳。
欲驾还休，风雨苦无准。
古来多少英雄，平沙遗恨。
又总被、长江流尽。
倩谁问。
因甚衣带中分，吾家自畦畛。
落日潮头，慢写属镂愤。
断肠烟树扬州，兴亡休论。
正愁尽、河山双鬓。
澹烟横，层雾敛。
胜概分雄占。
月下鸣榔，风急怒涛飐。
关河无限清愁，不堪临鉴。
正霜鬓、秋风尘染。
漫登览。
极目万里沙场，事业频看剑。
古往今来，南北限天堑。
倚楼谁弄新声，重城正掩。
历历数、西州更点。
天然灵种，遍尘寰、不许一枝分植。
瀛海沈沈群玉宴，迥出八仙标格。
珠幄留云，翠绡笼雪，浅露宫黄额。
无双亭下，未容凡卉连璧。
犹是射虎归来，朱兰独倚，曾作东风客。
素态自羞时态改，何必铅华倾国。
舞影鸾孤，绕心蝶倦，占断春消息。
月明十里，坐中还记曾识。
障泥油壁人归后，满院花阴。
楼影沈沈。
中有伤春一片心。
间穿绿树寻梅子，斜日笼明。
团扇风轻。
一径杨花不避人。
晚来江阔潮平，越船吴榜催人去。
稽山滴翠，胥涛溅恨，一襟离绪。
访柳章台，问桃仙浦，物华如故。
向秋娘渡口，泰娘桥畔，依稀是、相逢处。
窈窕青门紫曲，茜罗新、衣翻金缕，旧音恍记，轻拢慢捻，哀弦危柱。
金屋难成，阿娇已远，不堪春暮。
听一声杜宇，红殷绿老，雨花风絮。
晓梦莺呼起。
便安排、诗家厨传，酒家行李。
点检花边新雨露，春在万家生齿。
道官似、锦溪清驶。
但便有人耕绿野，正不妨、鼓吹频来此。
方觅句，且夷俟。
画桥西畔多春意。
记年年、曾来几度，落花流水。
行到水穷云起处，依约辋川竹里。
兴未属、王孙公子。
料想明年端门里，有传柑宴罢黄封醉。
肯回首，万杉底。
西风又转芦花雪。
故人犹隔关山月。
金雁一声悲。
玉腮双泪垂。
绣衾寒不暖。
愁远天无岸。
夜夜卜灯花。
几时郎到家。
天上一灯满，引起万灯明。
不知今夕何夕，平地有蓬瀛。
西母瑶池称寿，南守锋车催观，二美一时并。
一点魁星现，长侍老人星。
心事好，天与寿，鬓长青。
不将钟鼎为乐，念念在朝廷。
此母宜生此子，须有医时良策，寿国福苍生。
子自坐黄阁，母自课黄庭。
老先生独以身免。
贤者之不出如此。
杨龟山层出，不合又去，未几又出。
靖康之变，以谏识大夫从驾入金营。
贤者之出，竟如此。
谨详二先生出处之节，求质正于西山真先生，遂成此词以呈人物渺然，蕙兰椒艾，孰臭孰香。
昔尹公和靖，与龟山老，虽同名节，却异行藏。
尹在当年，深居养道，亲见兵戈兴洛阳。
杨虽出，又何畀于蔡，何救于章。
公今为尹为杨。
这一著须平心较量。
正南洲潢弄，西淮鼎沸，延绅噤舌，举国如狂。
招鹤亭前，居然高卧，许大乾坤谁主张。
公须起，要擎天一柱，支架明堂。
出了罗浮洞。
有多情、梅花雪片，殷勤相送。
见说条然琴鹤外，诗压牛腰较重。
去管甚、群儿嘲弄。
岭海三年持翠节，料无时、不作家山梦。
驰玉勒，归金凤。
金凤池，乃所居也。
一门朱紫环昆仲。
看阶庭、森森兰玉，慈颜欢动。
宰相时来须著做，且舞莱衣侍奉。
却不信、大才难用。
时事多艰人物少，便中兴、谁辨浯溪颂。
为大厦，要梁栋。
此是河清宴。
觉朝来、薰风满入，生绡团扇。
太守愁眉才一展，且喜街头米贱。
且莫管、官租难办。
远砌苔钱无限数，更莲池、雨过珠零乱。
尽买得，凌波面。
家山乐事真堪羡。
记年时、荔枝新熟，荷筒齐劝。
底事来寻蕉鹿梦，赢得乾忙似箭。
笑富贵、都如邮传。
做了丰年还百姓，便莼鲈、归兴催张翰。
看卿等，上霄汉。
忆昔同时召。
正青山、亲提玉尺，量材廊庙。
当日班行比元祐，北玉西珠照耀。
一转首、宫南移调。
君自鸟台登骑首，觉精神、风采增清峭。
数贤者，一不肖。
酒酣耳热憔长啸。
便翩翩、辍班荷橐，一麾闽峤。
堪笑狂生无用处，垂老云耕月钓。
这富贵、非由人要。
畴昔评君如玉雪，好条然、琴鹤风尘表。
清献后，又有赵。
昔元城、一生清峭，南都高卧坚壁。
留耕便是元城样，何肯枉吾寻尺。
曾直笔。
说社稷安危，屡叩龙墀额。
明时逐客。
却惠顾丹山，来持翠节，对此一湾碧。
澄清暇，无奈登临有癖。
梅山时访仙迹。
神仙偏喜公心事，一见莞然前席。
间不得。
有先见著龟，消得君王忆。
天阍不隔。
要济险孤舟，支倾一柱，公外向谁觅。
首尾四年，台省好官，都做一回。
便前头更有，合当做底，何妨且恁，猛省归来。
甲第新成，开尊行乐，脆管繁弦十二钗。
回头笑，这狂生无用，削尽官阶。
狂生真个狂哉。
泼性气年来全未灰。
有龙鳞凤翼，不能攀附，牛衣渔具，早已安排。
烂煮园蔬，熟煨山芋，白发苍颜穷秀才。
官休做，莫狂无处著，送去琼崖。
层台云外，阅古今、多少兴衰成败。
老木千章，若个是、南国甘棠遗爱。
群籁号风，繁阴蔽日，有此清凉界。
宾朋在坐，朗然心目明快。
更向会景亭前，登高吊古，此景何人会。
岁岁春来春又去，独有灵台春在。
早稻炊香，晚禾摇穗，管取三登泰。
酿成春酒，把杯行乐须再。
一笑樽前，数雄甲辰，几位上台。
有唐裴相，徜徉绿野，我朝富老，游戏昆台。
淮蔡功成，惊天动地，似胜单车和虏回。
谁知道，活流民数万，赛过平淮。
君侯初度奇哉。
五百岁、三贤前后来。
任朱幡西向，不妨为富，义旗北指，也解为裴，将相功名，时来便做，且醉红蕖三百杯。
相期处，要千年汗竹，名节崔嵬。
曾侍螭头立。
吐危言、婴鳞编虎，扶持熬极。
谁炼精金铸刚卯，气节毅然镇国。
肯顾恋、眼前官职。
碧水丹山持翠节，这幅星、特为吾闽出。
发义廪，无难色。
如今世道难扶植。
直远他、温公德量，魏公风力。
此事又关宗社福，仍系苍生休戚。
且称寿、公生人日。
炼得内丹成熟后，看河车、常运方瞳碧。
五百岁，作良弼。
芳菲春二月。
正软红尘里，踏青时节。
山川孕人杰。
好赤城丹洞，丰姿奇绝。
云霄阀阅。
个精神、清如玉雪。
看谈兵议论，风霆舞剑，刚肠如钎。
闻说。
年方英妙，已向城边，飞书驰捷。
誓清击楫。
宁久此，淹车辙。
对花朝称寿，朱颜未老，尽有功名事业。
便张韩刘岳传名，何如一叶。
明日元宵，蔼佳气、清凉金粟。
人道是、史君寿母，宴瑶池曲。
九十春来萱草茂，三千年后蟠桃熟。
看鳌头、名字未多时，分符竹。
熏宝篆，张银烛。
佳庆事，人人祝。
况平反阴德，在长生箓。
最喜芸香怀玉燕，安排锦帐骑银鹿。
待雕轩、文驷上堤沙，如天福。
轻暖轻寒，正春满、河阳花县。
谁报道，金铃声响，百花开遍。
天上谪仙人瑞世，佛中有宰官身现。
好看承、金母上瑶池，开华宴。
争捧取，金樽劝。
更把取、丹砂炼。
要朱颜长对，舞裙歌扇。
准拟来年称寿日，沈香亭里春生面。
有安期、大枣伴蟠桃，年年献。
见山堂上，画帘卷、犹是清和天气。
绿永江莲，雅称得、瑶丘冰壶标致，名在丹台，籍通紫府，游戏人间世。
三洪华阀，自应生此人瑞。
好是佳旦称觞，班衣拜舞，有鹓雏相对。
后院婵娟争劝酒，端午彩丝双紧。
管取来年，雪罗风葛，荣被君恩赐。
黑头公相，直须眉寿千岁。
臞老今朝，载酒渡红，关孟吉州。
遇舟之人士，来前问政，此公官去，莫也宜留。
老子日嘻，我游宦海，几度遭他风打头。
君休问，但正因遇坎，行则乘流。
江皋一叶惊秋。
雁过也、严明白鹭洲。
笑如今体顾，从前堕甑，无心相逐，等是虚舟。
啄黍鸡肥，新篘酒熟，且作山中万户侯。
林泉好，却输公一著，先我归休。
家里逢重九，新篘熟浊醪。
弟兄乘兴共登高。
右手茱杯、左手笑持螯。
官里逢重九，归心切大刀。
美人痛饮读离骚。
因感秋英、饷我菊共糕。
共审挽七日之书云，西方生妙喜佛；占四明之福地，南极现老人星。
人歌海沂之康，天锡河沙之算。
太守与我同理，已传趣诏之音；丈夫何以假为，宁看即真之拜。
某方忻御李，幸际生申。
敬翻贺新凉之腔，虔致归朝欢之祝。
伛指循良吏。
祗吴公、传不书名，一人而已。
彷佛三生来展骥。
就种棠阴千里。
又还是、治平为最。
绣线渐添红日影，恰挽前、七日冬书至。
吾道长，佛出世。
公清但酌螺川水。
屏星躔次吴头，极星先比。
节谊家声香国史。
中有千秋生意。
宜衮衮、公侯昌炽。
充育登庸元有样，况甬东、一脉山东气。
珠峰畔，又呈端。
天启黄旗运，复见汉黄香。
名高黄榜，飞黄腾入鸳行。
文彩苏黄而上，政事龚黄而右，黄纸选循良。
黄见眉间色，卿月照黄堂。
调黄钟，舞黄鹤，醉鹅黄。
黄云催熟，黄童老叟庆金穰。
间展黄庭一卷，自爱黄花晚节，黄閤日偏长。
印佩黄金斗，黄发半苍苍。
素馨花、在枝无几。
秋入阑干十二。
那茉莉、如今已矣。
只有兰英菊蕊。
霜蟹年时，香橙天气。
总是悲秋意。
问宋玉、当日如何，对此凄凉风月，怎生存济。
还未知、幽人心事。
望得眼穿心碎。
青鸟不来，彩鸾何处，云锁三山翠。
是碧霄有路，要归归又无计。
奈何他、不长天远，身又何曾生翼。
手拟芙蓉，耳听鸿雁，怕有丹书至。
纵人间富贵，一岁复一岁。
此心终日绕香盘，在篆畦儿里。
吾家何处。
对落日残鸦，乱花飞絮。
五湖四海，千岩万壑，已把此生分付。
怎得海棠心绪，更没鸳鸯债负。
春正好，欢流光有限，老山无数。
归去君试觑。
紫燕黄鹂，愁怕韵华暮。
细雨斜风，断烟芳草，暑往寒来几度。
销却心猿意马，缚住金乌玉兔。
今古事，似一江流水，此怀难诉。
中秋皓月，隔霄光倍照尘寰。
九龙喷香水，胜沈檀。
白象珠明协瑞、尊者诞人间。
世称生佛子、派接清原。
束发颂西藩。
百万雄掌握间，召到庙堂无一事，遭弹。
昨日公卿今日间。
拂晓出长安。
莫待西风割面寒。
羞见钱塘江上柳，何颜。
瘦仆牵驴过远山。
恭审某官间期淑气，特立高标。
仰维岳之生贤，一朝献颂；赋缁衣而入相，四海同声。
欣逢五百年之期，愿上八千岁之祝。
可占耆艾，曷尽形容。
音寄水龙吟，名为壮椿岁。
倘蒙省览，万有荣光。
纶巾少驻家山，北窗睡觉南薰起。
黄庭细看，长生秘诀，神仙奇趣。
奈此苍生，顾苏炎热，仰为霖雨。
趁丹心未老，将整顿乾坤，手为经理。
好是今年庆事。
抱奇孙、一门佳气。
蓬山振佩，麟符重锡，褒纶新美。
玉树参庭，桂枝分种，香浮兰芷。
看他年、接武三槐，长是伴、壮椿岁。
日近觚，秋渐满、蓬莱双阙。
正钱塘江上，潮头如雪，把酒送君天上去，琼裾玉珮鹓鸿列。
丈夫儿、富贵等浮云，看名节。
天下事，吾能说。
今老矣，空凝绝。
对西风慷慨，唾壶歌缺。
不洒世间儿女泪，难堪亲友中年别。
问相思、他日镜中看，萧萧发。
问讯溪壮，景如之何，吾为平章。
自月湖不见，江山零落，骊塘去后，烟月凄凉。
有老先生，如梅峰者，健笔纵横为发扬。
还添得，石屏诗句，一段风光。
主人雅兴徜徉。
每携客临流泛羽觞。
想归来松菊，小烦管领，同盟鸥鹭，未许相忘。
我道其间，如斯人物，只合盛之白玉堂。
还须把，扁舟借我，散发沧浪。
寄一曲歌，睹物怀人，想见临风激烈也兰芷湘东国。
正愁予、一江红叶，水程孤驿。
欲写潇湘无限意，那得如椽彩笔。
但满眼、西风萧瑟。
我所思兮何处所，在镡津、津上沧湾侧。
谁氏子，阆风客。
阆风仙客才无敌。
赋悲秋、抑扬顿挫，流离沈郁。
百赋千诗朝复暮，解道波涛春力。
忆共尔、乘槎吹笛。
八表神游吾梦见，涉洞庭、青草烟波隔。
空怅望、楚天碧。
碧浪摇春渚。
浸虚檐、蒲萄滉漾，翠绡掀舞。
委曲经过台下路，载取落花东去。
问花亦、漂流良苦。
花不能言应有恨，恨十分、都被春风误。
同此恨，有飞絮。
人生聚散元无据。
尽凭阑、一尊相对，苹州春暮。
嫉色冲冲空怅望，泪尽世间儿女。
君不见、千金求赋。
飞燕婕妤今何在，看粘云、江影伤千古。
流不云，断魂处。
说到城南杜。
尽风流、至今人号，去天尺五。
家世联翩苍玉佩，自有文章机杼。
看鸾凤、九霄轩翥。
文阵堂堂新得隽，正少年、壮气虹霓吐。
拈彩笔，月城去。
出关相送梅千树。
雪连空、马蹄特特，晓寒人度。
帝里春浓花似海，催人明光奏赋。
须快展、亨衢阔步。
随世功名真漫浪，要平生、所学期无负。
须记得，别时语。
五月人间挥汗雨。
离恨一襟何处去。
双溪楼下碧千寻，双溪楼上匏尊举。
晚凉生绿树。
渔灯几点依洲渚。
莫狂歌，潭空月净，惨惨瘦蛟舞。
变化往来无定所。
求剑刻舟应笑汝。
只今谁是晋司空，斗牛奕奕红光吐。
我来空吊古。
与君同记凭阑语。
问沧波，乘槎此去，流到天河否。
云表金茎珠璀璨。
当日投怀惊玉燕。
文章议论压西癰，风流姓字翔东观。
紫皇嗟见晚。
祥麟五色留金殿。
大江西，铜章墨缓，暂尔烦君绾。
十二金钗扶玉盏。
锦瑟摐摐随急管。
兽炉动彩云高，秋声拍碎红牙板。
趣君归翰苑。
莱衣焕烂潘舆稳。
任方瞳，从今看到，弱水波清浅。
朱户绿窗深窈窕。
闪闪华旗红干小。
相逢斜柳绊轻舟，渚香不断苹花老。
西风吹梦草。
题诗未了还惊觉。
独伤心，凄凉故馆，月过西楼悄。
楼外斜河低浸斗。
夜已如何夜将晓。
心期欲寄赤鳞鱼，秋云不动秋江渺。
相思千里道。
多情直被无情恼。
玉台前，请君试看，华发添多少。
翼然新榜高亭，翰林铁画燕公手。
滁阳盛事，何人重继，湟川太守。
太守谓谁，文章的派，醉翁贤胄。
对千峰削翠，双溪注玉，端不减、琅琊秀。
坐啸清香画戟，听丁丁、滴花晴漏。
棠阴画寂，细赓赓客，竹枝杨柳。
只恐明朝，绨封趣观，未容借冠。
尽江山识赏，盐梅事业，焕青颤旧。
飚车飞上蓬莱，不须更跨琴高鲤。
砉然长啸，天风澒洞，云涛无际。
我欲乘桴，从兹浮海，约任公子。
办虹竿千丈，犗钩五十亲点对连鳌饵。
谁榜佳名空翠。
紫阳仙、去骑箕尾。
银钩铁画，龙怒凤翥，留人间世。
更忆东山，哀筝一曲，洒沾襟泪。
到而今，幸有高亭遗爱，寓甘棠意。
城头杰观峥嵘，重阑下瞰苍龙脊。
镂珉盘础，雕檀竦楶，玲珑金碧。
华子冈头，麻源谷口，神仙窟宅。
道至今清夜，月明风冷，常隐隐、闻笙笛。
翠壁烟霞缥缈，更寒泉、飞空千尺。
数峰江上，孤舟天际，夕阳红湿。
抖擞征尘，浩然长啸，跨青鸾翼。
向凤岗西望，遥酾斗酒，酹文章伯。
惨淡望京阙，慷慨梦天山。
引杯中夜看剑，壮气刷幽燕。
鼍鼓满天催曙，画角连云啸月，吹断戍瓶烟。
犀角赤兔马，虎帐绿熊毡。
仗汉节，伸大义，伐可汗。
青冥更下斧钺，赤子要君安。
铁骑千君观猎，宫样十眉环座，礕礰听鸣弦。
莫厌兜鍪冷，归去又貂蝉。
东风吹雾雨，更吹起、夹衣寒。
正莽莽丛林，潭潭伐鼓，郁郁焚兰。
阑干曲、多少意，看青烟如篆绕溪湾。
桑柘绿阴犹薄，杏桃红雨初翻。
飞花片片走潺湲。
问何日西还。
叹扰扰人生，纷纷离合，渺渺悲欢。
想云軿、何处也，对芳时、应只在人间。
惆怅回纹锦字，断肠斜日云山。
杰阁青红天半倚。
万里归舟，更近阑干舣。
木落山寒凫雁起。
一声渔笛沧洲尾。
千古文章黄太史。
虱虱高风，长照冰壶里。
何以荐君秋菊蕊。
癯瓢为酌西江水。
院静日长花气暖。
一簇娇红，得见春深浅。
风送生香来近远。
笑声只在秋千畔。
目力未穷肠已断。
一寸芳心，更逐游丝乱。
朱户对开帘卷半。
日斜江上春风晚。
一径萧条落叶深。
离肠凄断月明砧。
征鸿送恨连云起，促织惊秋傍砌吟。
风悄悄，夜沈沈。
鸳机坐冷晓霜侵。
挑成锦字心相向，未必君心似妾心。
多病春来事事慵。
偶因扑蝶到庭中。
落红万叠花经雨，斜碧千条柳因风。
深院宇，小帘栊。
几年离别恰相逢。
擎觞未饮心先醉，为有春愁似酒浓。
行尽春山春事空。
别愁离恨满江东。
三更鼓润官楼雨，五夜灯残客舍风。
寒淡淡，晓胧胧。
黄鸡催断丑时钟。
紫骝嚼勒金衔响，卫破飞花一道红。
一曲危弦断客肠。
津桥捩柂转牙樯。
江心云带蒲帆重，楼上风吹粉泪香。
瑶草碧，柳芽黄。
载将离恨过潇湘。
请君看取东流水，方识人间别意长。
病去那知春事深。
流莺唤起惜春心。
桐舒碧叶慳三寸，柳引金丝可一寻。
怜绣阁，对云岑。
苦无多力懒登临。
翠罗衫底寒犹在，弱骨难支瘦不禁。
高杏酣酣出短墙。
垂杨袅袅蘸池塘。
文鸳藉草眠春昼，金鲫吹波弄夕阳。
间倚镜，理明妆。
自翻银叶炷衙香。
鸣鞭已过青楼曲，不是刘郎定阮郎。
公子诗成著锦袍。
王家桃叶旧妖娆。
檀槽摐急斜金雁，彩袖翩跹亸翠翘。
沈水过，懒重烧。
十分浓醉十分娇。
复罗帐里春寒少，只恐香酥拍渐消。
春风只在园西畔。
荠菜花繁胡蝶乱。
冰池晴绿照还空，香径落红吹已断。
意长翻恨游丝短。
尽日相思罗带缓。
宝奁明月不欺人，明日归来君试看。
鳃花轻拂紫绵香。
琼杯初暖妆。
贪凭雕槛看鸳鸯。
无心上绣床。
风絮乱。
恣轻狂。
恼人依旧忙。
梦随残雨下高唐。
悠悠春梦长。
花明柳暗，一天春色绕朱楼。
断鸿声唤人愁。
欲问归鸿何处，身世自悠悠。
正东风留滞，楚尾吴头。
追思旧游。
叹双鬓、飒惊秋。
可惜等间孤了，酒令花筹。
断弦难续，谩题诗、分付水东流。
流不到、蓬岛瀛洲。
拍堤春水蘸垂杨。
水流花片香。
弄花喈柳小鸳鸯。
一双随一双。
帘半卷，露新妆。
春衫是柳黄。
倚阑看处背斜阳。
风流暗断肠。
晓色未分明，敲动月边鼍鼓。
卯酒一杯径醉，又别君南浦。
春江如席照晴空，大舶夹双橹。
肠断斜阳渡口，正落红如雨。
一声水调解兰舟。
人间无此愁。
无情江水东流去，与我泪争流。
人已远，更回头。
苦凝眸。
断魂何处，梅花岸曲，小小红楼。
最无端，官楼画角轻软。
一声来、深闺深处，把人好梦惊回。
许多愁、尽教奴受，些个事、未必君知。
泪滴兰衾，寒生珠幌，翠云撩乱枕频欹。
窗儿上、几条残月，斜玉界罗帷。
更堪听，霜摧败叶，静扣朱扉。
念别离、千里万里，问何日是归期。
关情处、鱼来雁往，断肠是、兔走鸟飞。
美景良辰，赏心乐事，风流孤负缕金衣。
谩赢得、花颜玉骨，瘦损为相思。
归须早，刘郎双鬓，莫遣成丝。
清晓莺啼红树。
又一双飞去。
日高花气扑人来，独自价、伤春无绪。
别后暗宽金缕。
倩谁传语。
一春不忍上高楼，为怕见、分携处。
柳陌通云径，琼梳启翠楼。
桃花纸薄渍水油。
记得年时诗句、为君留。
晓绿千层出，春红一半休。
门前溪水泛花流。
流到西州犹是、故家愁。
征鸿点破空云碧。
丹霞染出新秋色。
返照落平洲。
半江红锦流。
风清鱼笛晚。
寸寸愁肠断寄语笛休横。
只消三两声。
曰归去来，归去来兮，吾将安归。
但有东篱菊，有西园桂，有南溪月，有北山薇。
蜂则有房，鱼还有穴，蚁有楼台兽有依。
吾应有、云中旧隐，竹里柴扉。
人间征路熹微。
看处处丹枫白露唏。
况寒原衰草，牛羊来下，淡烟秋水，鲈鳜初肥。
自笑平生，颓然骨相，只合持竿坐钓矶。
都休也，对西风无语，落日斜晖。
竹焉美哉，爱竹者谁，曰君子欤。
向佳山水处，筑宫一亩，好风烟里，种玉千馀。
朝引轻霏，夕延凉月此外尘埃一点无。
须知道，有乐其者，吾爱吾庐。
竹之清也何如。
应料得诗人清矣乎。
况满庭秀色，对拈彩笔，半窗凉影，伴读残书。
休说龙吟，莫言凤啸，且道高标谁胜渠。
君试看，正绕坡云气，似渭川图。
云浦苍寒，烟堤幕翠，旧痕新涨。
春愁十里，冉冉碧丝摇荡。
记登临、少年思豪，唾壶击玉歌清壮。
到如今梦里，秋风鸿阵，晚波渔唱。
惆怅。
重来处，望画舫天边，辔丝原上。
山阴秀句，付与一声云响。
正东湖、谁家柳下，午阴漠漠人荡桨。
最堪怜、白发周郎，为江山自赏。
竹翠藏烟，杏红流水归何处。
透帘穿户。
更酒黄昏雨。
织锦题书，谁寄愁情去。
浑无绪。
绿杨千缕。
不似真眉妩。
结垂杨，临广陌，分袂唱阳关。
稳上征鞍。
目极万重山。
归鸿欲到伊行，丁宁须记，写一封、书报平安。
渐春残。
是他红褪香收，绡泪点斑斑。
枕上盟言。
都做梦中看。
销魂啼鴂声中，杨花飞处，斜阳下、愁倚阑干。
深院宇。
寂寂不禁风雨。
苔迳流钱青莫数。
银泥蜗篆古。
满院多应无主。
却被痴儿拈取。
穿向柳丝喧笑语。
买将春色去。
看尽公卿，都输与、云山居士。
肯掉了、龙章金印，归来闾里。
云染笔头成五色，山来胸次堆空翠。
更结庐、近在白鸥边，弄烟水。
祗恐怕，明天子。
黄纸唤，先生起。
教依前插脚，孔弯丛里。
岩壑烟沙真作戏，貂蝉衮绣从兹始。
酌凤凰、沁沼九天桨，三千岁。
阴阳内感相交结。
有铅汞、分八卦罗列。
金鼎炼黄芽，正一阳时节。
子后午前方进火，向玉炉、烹成白雪。
通彻。
这玄关、深奥难轻泄。
因师指诀幽微，把金丹大药，将来分说。
捉住虎龙精，自然日月。
造化天机人怎晓，换俗骨、永无魔折。
超越。
望仙都稽首，朝元金阙。
君看郭西景，浑不减孤山。
飞楼突兀百尺、轮奂侈前观。
绝唱新词寡和，堕泪旧碑无恙，往事付惊澜。
不见辽鹤返，惟对水鸥间。
又何必，珠翠盛，管弦欢。
唾壶尘尾潇酒，领客上高寒。
丞相功存宗庙，祭酒义兼家国，世事尚相关。
风月寓意耳。
莫作晋人看。
辜负东风约。
忆曾将、淮南草木，笔端笼络。
后土祠中明月夜，忽有瑶姬跨鹤。
迥不比、水仙低弱。
天上人间惟一本，倒千钟、琼露花前酌琼露，丹阳酒名。
追往事，怎忘却。
移根应费仙家药。
漫回头、关山信断，堡城笳作。
问讯而今平安否，莫遣玉箫惊落。
但画卷、依稀描著往年崔师画轴见赐。
白发愧无渡江曲，与君家、子敬相酬酢。
新旧恨，两交错。
晓色朦胧，佳色在、黄堂深处。
记当日、霓旌飞下，鸾翔凤翥。
兰省旧游隆注简，竹符新剖宽优顾。
有江南、千里好溪山，留君住。
牙板唱，花烟舞，云液滑，霞觞举。
顾朱颜绿鬓，年年如许。
见说相门须出相，何时再筑沙堤路。
看便飞、丹诏日边来，朝天去。
风流八十，是人间妆点，孩儿眉额。
再著三星添上面，又是一般奇特。
且置零头，举将成数，算起君须识。
从今十倍，恰当彭祖八百。
更把百倍添来，壮椿身世，又十头添撇。
况迈非熊年纪在，管取方来勋业。
子既生孙，孙还又子，堆几床牙笏。
瑶池会宴，饱看几度桃实。
昔人风调谁高，二疏盛日还乡里。
公卿祖道，百城围尽，争传佳事。
闻自垂车日，都门外、送车凡几。
今世无工，尽置之勿道，焜煌处、独青史。
佳甚东阳山水。
是昔时、钓游某地。
风流脱似，洛中耆老，一人而已。
好为霞觞酹，正庭阶、彩衣荣侍。
便明朝有诏，启门解说，值先生醉。
闻掀髯、岭头长啸，梅花一夜香吐。
正看呜凤朝阳影，何事惊鸿翩举。
来又去。
但赢得、儿童拍手笑无据。
人间何处。
有九曲栽芹，一峰横砚，江上听春雨。
功名事，不信朝鳞暮羽。
九关虎豹如许。
午桥见有间风月，正自不妨嘉趣。
君记取。
人尽道、东山安石难留住。
伏龙三顾。
待报了君恩，勋铭彝鼎，归作子期侣华子期在芹溪砚峰庚舟。
久矣无循吏。
自当年、弘宽去后，风流谁继。
律令喜为鹰击勇，无复柔桑驯雉。
何幸见、真儒小试。
手种海棠三百本，有几多、遗爱人须记。
潘岳县，未为贵。
文章政事通枫陛。
看傅岩、霖雨岁旱，要须均施。
玉色温其山似立，气禀新秋清厉。
便好据、轻纶要地。
却笑丽才非百里，骤天衢、自合还天骥。
卮酒祝，八千岁。
富敌陶猗，才卑贾马，气吞曹刘。
更妓娱安石，东山名胜，樽盈文举，北海风流。
事冷千年，身兼八子，豪举伊谁与匹俦。
应还笑，为天将降任，未欲东周。
优游。
宁久淹留。
管蓬矢桑弧志早酬。
有棠棣联芳，庭萱不老，砌兰擢秀，蟾桂传秋。
要颂椿龄，若将柏叶，婢膝奴颜应合羞。
直须是，功名期会，同跨鳌头。
五柳先生，宦情无几，赋成归去来兮。
吾归何所，任运且随时。
曾向高人问道，清妙处、已悟希夷。
谁能羡，胸中芥子，容易纳须弥。
竹林，新职事，神交狂客，志慕天随。
但能乐天知命，夫复何疑。
多谢故人念我，平安报、不必纲维。
饮君酒，愿君同寿，此外本无为。
曾把隋珠抵鹊来。
拓弓花下不虚开。
醉馀戏把行人弹，堪笑齐王谩筑台。
穿兔手，落雕材。
狭斜衢路共徘徊。
流星一点高飞处，笑坐金鞍歌落梅。
少年不入利名场。
花柳作家乡。
一片由甲口觜，几多要俏心肠。
周郎学识，秦郎风度，柳七文章。
聊借生绡一幅，与君写尽行藏。
乐意相关莺对语，春风遍满天涯。
生香不断树交花。
个中皆实理，何处是浮华。
收敛回来还夜气，一轮明月千家。
看梅休用隔窗纱。
清光辉皎洁，疏影自横斜。
白尽蒹葭，蓑从蒲柳，我只松筠节。
君民尧舜，老翁揩眼勋业。
西园昨夜，又一番、阑风伏雨。
清晨按行处。
有新绿照人，乱红迷路。
归吟窗底，但瓶几留连春住。
窥晴小蝶翩翩，等间飞来似相妒。
迟暮。
家山信杳，奈锦字难凭，清梦无据。
春尽江头，啼鹃最凄苦。
蔷薇几度花开，误风前、翠樽谁举。
也应念、留滞周南，思归未赋。
问春为谁来、为谁去，匆匆太速。
流水落花，夕阳芳草，眼恨年年相触。
细履名园，间看嘉树，蔼翠阴成簇。
争知也被韶华，换却诗人鬓边绿。
小花深院静，旋引清尊，自歌新曲。
燕子不归来，风絮乱吹帘竹。
误文姬、凝望久，心事想劳频卜。
但门掩黄昏，数声啼鴂，又唤丰收、相思一掬。
霭芳阴未解，乍天气、过元宵。
讶客神犹寒，吟窗易晓，春色无柳。
梅梢。
尚留顾藉，滞东风、未肯雪轻飘。
知道诗翁欲去，递香要送兰桡。
清标。
会上丛霄。
千里阻、九华遥。
料今朝别后，他时有梦，应梦今朝。
河桥。
柳愁未醒，赠行人、又恐越魂销。
留取归来紧马，翠长千缕柔条。
华堂帘幕飘香雾。
一搦楚腰轻束素。
翩跹舞态燕还鹭，绰约妆容花尽妒。
樽前谩咏高唐赋巫峡云深留不住。
重来花畔倚阑干，愁满阑干无倚处。
芙蓉苑。
记试酒清狂，亸鞭游遍。
翠红照眼。
凝芳露、洗出青霞一片。
垂杨两岸。
窥镜底、新妆深浅。
应料似、锦帐行春，三千粉春矜艳。
避逅紧马堤边，念玉笋轻攀，笑箸同欢。
岁华暗换。
西风路、几许愁肠凄断。
仙城梦黯。
还又是、六桥秋晚。
凝望处，烟淡云寒，人归雁远。
苏堤路。
正密柳烘烟，嫩莎收雨。
野芳竞吐。
山如画、隐隐云藏山坞。
六桥徙倚。
喧处处、行春箫鼓。
鸥影外、一片湖光，夷犹彩舟来去。
凝想禊饮花前，爱裙幄围香，款留连步。
旧踪未改，还曾记、揽结亭边芳树。
愁情几许。
更多似、一天飞絮。
空自有、花畔黄鹂，知人笑语。
四山烟霭未分明。
宿雨破新晴。
万顷湖光，一堤柳色，人在画图行。
清明过了春无几，花事已飘零。
莫待斜阳，便寻归棹，家隔两重城。
怕听黄昏雨。
到黄昏、陡顿潇潇，雨声不住。
香冷罗衾愁无寐，难奈凄凄楚楚。
暗试把、佳期重数。
楼外一行征雁过，更偏来、撩理芳心苦。
心自苦，向谁诉。
菱花憔悴羞人觑。
欢红低翠黯，不似旧家眉妩。
目断阳台幽梦阻，孤负朝朝暮暮。
怕泪落、瑶筝慵拊。
手捻梅花春又近，料人间、别有安排处。
云碧袖，为君舞。
一剑凌风，跨六鳌头，登君玉峰。
听金童宣敕，琼胎掇送，大唐进士，圣宋仙翁。
琪树玲珑，宝花散漫，香霭天枝绕绛空。
后五日，有竹湖公相，梦叶井熊。
峥嵘得子如龙。
傲南墅修篁皓鹤中。
似银瓶碾月，一清彻底，玉虹贯斗，千丈蟠胸。
洛殿催班，燃灯赐对，九万鹏程瞬息通。
蟠桃宴，与蟾宫双桂，长伴乔松。
吮媒弄笔。
草圣寰中君第一。
电脚摇光。
骤雨旋风声满堂。
毫厘巧辨。
唤起羲之当北面。
醉眼摩娑。
错认书颠作酒颠。
裙曳湘波六幅缣。
风流体段总无嫌。
歌翻檀口朱樱小，拍弄红牙玉笋纤。
腔子里，字儿添。
嘲撩风月性多般。
忔憎声里金珠进，惊起梁尘落舞帘。
镜鸾分影，望天涯肠断，消无红叶。
几度秋风吹翠被，一缕幽香难减。
燕卜新梁，花移别槛，回首春如客。
欢情何在，绿杨空锁愁色。
可是今古风流，小乔姝丽，只许周郎得。
金谷珠帘空百尺，不碍梦魂飞入。
钗股盟深，旧缘未断，月有重圆日。
蓝桥路近，乘云先问消息。
画楼酒醒春心悄。
残月悠悠芳梦晓。
娇汗浸低鬟。
屏山云雨阑。
香车河汉路。
又是匆匆去。
鸾扇护明妆。
含情看绿杨。
翠壶浸雪明遥夜，初疑玉虬飞动。
莫弄紫箫吹，坠寒琼惊梦。
把红炉对拥。
怕清魄、不禁霜重。
爱护殷勤，待长留作，道人香供。
尘暗古南州，风流远、谁寻故松么凤。
谩举目销凝，对愁云曚暡。
向霞扉月洞。
且嚼蕊、细开春瓮。
这奇绝，好唤苍髯，与竹君来共。
莺老梅黄，水寒烟淡，断香谁与添温。
宝缸初上，花影伴芳尊。
细细轻帘半卷，凭阑对、山色黄昏。
人千里，小楼幽草，何处梦王孙。
十年，羁旅兴，舟前水驿，马上烟村。
记小亭香墨，题恨犹存。
几夜江湖旧梦，空凄怨、多少销魂。
归鸦被，角声惊起，微雨暗重门。
弄玉轻盈，飞琼淡泞，袜尘步下迷楼。
试新妆才了，炷沈水香球。
记晓剪、春冰驰送，金瓶露湿，缇骑新流。
甚天中月色，被风吹梦南州。
尊前相见，似羞人、踪迹萍浮。
问弄雪飘枝，无双亭上，何日重游。
我欲缠腰骑鹤，烟霄远、旧事悠悠。
但凭阑无语，烟花三月春愁。
卷帘酒醒，怕无言、慵理残妆啼粉。
记绾同心双绣带，珠箔青楼花满。
琢玉传情，断金订约，总是愁根本。
谁知薄幸，肯于长处寻短。
旧日掌上芙蓉，新来成刺，变却风流眼。
自信华年风度在，未怕香红春晚。
恩不相酬，怨难重合，往事冰澌泮。
分明诀绝，股钗还我一半。
秋夜永。
叶叶梧桐霜冷。
皓月窥人深院静。
孤鸿窗外影。
情是相思深井。
恩是相思修绠。
别后信音浑不定。
银瓶何处引。
解变西昆体，一赋冠群英。
清风峡畔，至今堂已读书名。
富贵轻于尘土，孝义高于山岳，惜不大其成。
陵谷纵迁改，草木亦光荣。
与仇香，穿阮屐，试同登。
石龛虽窄，可容一几短檠灯。
千仞苍崖如削，四面翠屏不断，云雾镇长生。
最爱岩前水，犹作诵弦声。
辜负东风约。
忆曾将、淮南草木，笔端笼络。
后土祠中明月夜，忽有瑶姬跨鹤。
迥不比、水仙低弱。
天上人间惟一本，倒千钟、琼露花前酌。
追往事，怎忘却。
移根应费仙家药。
漫回头、关山信断，堡城笳作。
问讯而今平安否，莫遗玉箫惊落。
但画卷、依稀描著。
白发愧无渡江曲，与吾家、子敬相酬酢。
新旧恨，两交错。
山雨初晴，馀寒犹在东风软。
满庭苔藓。
青子无人见。
好客不来，门外芳菲遍。
难消遣。
流莺声啭。
坐看芭蕉展。
丽景融晴，浮光起昼，玉妃信意寻春。
一笑酒杯翻手，满地祥云。
宝台艳蹙文绡帕，郎宫娇舞郁金裙。
嫣然处，况是生香微湿，腻脸馀醺。
暖烘肌欲透，愁日炙还销，风动成尘。
细为品归雪调，度与朱唇。
翠帏晚映真图画，金莲夜照越精神。
须拚醉，回首夕阳流水，碧草如茵。
瑶妃香透袜冷。
伫立青铜镜。
玉骨清无汗，亭亭碧波千顷。
云水摇扇影。
炎天永。
一国清凉境。
晚妆靓。
微酣不语，风流幽恨谁省。
沙鸥少事，看到睡鸳双醒。
兰棹歌遥隔浦应。
催暝。
藕丝萦断归艇。
吴宫故墅，是天开图画。
缥缈层云出飞榭。
隐隐楼空翠巘，水绕芜城，平畴迥，点染霜林凋谢。
越来溪上雁，声切阑干，似觅胥门怨吴霸。
属镂沈，香溪断，梦散云空，千年外、等是渔樵间话。
但极目荒台郁苍烟，衰草里、又还夕阳西下。
冰心孤寂。
恋几插灵峰，半泓寒碧。
骨瘦和衣薄，清绝成愁极。
萧然满身是雪，怕人知、镜中消息。
独向百花梦外，自一家春色。
记罗浮幽梦浑如昔。
有浸眼鲸波，倚云丹壁。
夜醉空山酒，叫裂横霜笛。
回头洞天未晓，但迢迢、江南千驿。
饮散东风落月，正海山浮碧。
迅影凋年，嫩晴贳暖，意行问讯春色。
不知春在谁家，闯香幔拢玉勒。
一枝竹外，似欲诉、经年相忆。
奈情多、难剪愁来，寂寞水寒烟碧。
吟正好、悲笳唤恨，酒正殢、夕阳催客。
殷勤片月飞来，更随暗香细索。
横斜瘦影，看尽未开时消息。
为春来，还怕春多，肠断夜阑霜笛。
旧一纸。
小砑吴笺香细。
读到别来心下事。
蹙残眉上翠。
怕落傍人眼底。
握向抹胸儿里。
针线不忺收拾起。
和衣和闷睡。
小梅幽绝。
向冰谷深深，云阴幕幕。
饱阅年华，惯韵冷淡，只恁清臞风骨。
任他万红千紫，句引狂蜂游蝶。
惟只共、竹和松，同傲岁寒霜雪。
喜得。
化工力。
移根上苑，向阳和培植。
题品还经，孤山处士，许共高人攀折。
一枝垂垂欲放，只等春风披拂。
待叶底、结青青，恰是和羹时节。
三十年前，爱买剑、买书买画。
凡几度、诗坛争敌，酒兵取霸。
春色秋光如可买，钱慳也不曾论价。
任粗豪、争肯放头低，诸公下。
今老大，空嗟呀。
思往事，还惊诧。
是和非未说，此心先怕。
万事全将飞雪看，一间且问苍天借。
乐馀龄、泉石在膏肓，吾非诈。
寒云飞万里，一番秋、一番搅离怀。
向隋堤跃马，前时柳色，今度蒿莱。
锦缆残香在否，枉被白鸥猜。
千古扬州梦，一觉庭槐。
歌吹竹西难问，拚菊边醉著，吟寄天涯。
任红楼踪迹，茅屋染苍苔。
几伤心、桥东片月，趁夜潮、浪恨入秦淮。
潮回处，引西风恨，又渡江来。
细数班行，阿谁是、调元手段。
君不见、当涂往岁，饥民流散。
天幸立庵来歇焉，留心济粜无遗算。
未须臾、千里复安居，无愁欢。
公与相，天皆愿。
天施报，如符券。
看青州阴骘，富公公案。
已筑新堤旌异数，便膺虚席非常眷。
待明年、孤矢再垂门，蒙宣劝。
运在东南，千古金陵，帝王旧州。
看地雄江左，蟠龙踞虎，事专阃外，缓带轻裘。
憔断乃成，非贤冈任，真是富韩文范俦。
难兄弟，久齐名天壤，谁劣谁优。
冕旒。
似欲兼收。
命四辈传宣难借留。
记适遵昆季，迭行沙路，育充伯仲，并在金瓯。
或后或先，相推相逊，等是延陵德泽流。
称觞了，便促装西上，同奉宸游。
生申华席。
便占却新春，前头五日。
椒颂梅英，金幡彩缕，好个早春天色。
使君以仁得寿，和气融春无极。
人总道，是阳春有脚，恩浮南国。
应看，丹诏下，昨夜天边，初报春消息。
日转黄麾，风生绛伞，春殿龙颜咫尺。
共庆一堂嘉会，万宇同沾春泽。
祝眉寿，便从今细数，好春千亿。
初莺细雨。
杨柳低愁缕。
烟浦花桥如梦里。
犹记倚楼别语。
小屏依旧围香。
恨抛薄醉残妆。
判却寸心双泪，为他花月凄凉。
冻痕销梦草。
又招得春归，旧家池沼。
园扉掩寒峭。
倩谁将花信，遍传深窈。
追游趁早。
便裁却、轻衫短帽。
任残梅、飞满溪桥，和月醉眠清晓。
年小。
青丝纤手，彩胜娇鬟，赋情谁表。
南楼信杳。
江云重，雁归少。
记卫香嘶马，流红回岸，几度绿杨残照。
想暗黄，依旧东风，灞陵古道。
絮花寒食路。
晴丝罥日，绿阴吹雾。
客帽欺风，愁满画船烟浦。
丝柱秋千散后，怅尘销、燕帘莺户。
从问阻。
梦云无准，鬓霜如许。
夜永绣阁藏娇，记掩扇传歌，翦灯留语。
月约星期，细把花须频数。
弹指一襟幽恨，谩空趁、啼鹃声诉。
深院宇。
黄昏杏花微雨。
人去玉屏间，逗晓柳丝风急。
帘外杏花细雨，罥春红愁湿。
单衣初试麹尘罗，中酒病无力。
应是绣床慵困，倚秋千斜立。
露床转玉，唤睡醒、绿云梳晓。
正倦立银屏，新宽衣带，生怯轻寒料峭。
闷绝相思无人问，但怨入、墙阴啼鸟。
嗟露屋销春，晴风暄昼，柳轻梅小。
人悄。
日长谩忆，秋千嬉笑。
怅烬冷炉薰，花深莺静，帘箔微红醉袅。
带结留诗，粉痕销帕，情远窃香年少。
凝恨极，尽日凭高目断，淡烟芳草。
东风破晓寒成阵。
曲锁沈香簧语嫩。
凤钗敲枕玉声圆，罗袖拂屏金缕褪。
云头雁影占来信。
歌底眉尖萦浅晕。
淡烟疏柳一帘春，细雨遥山千叠恨。
梅片作团飞，雨外柳丝金湿。
客子短篷无据，倚长风挂席。
回头流水小桥东，烟扫画楼出。
楼上有人凝伫，似旧家曾识。
问讯故园，今如之何，还胜昔无。
想旧耘兰惠，依然葱蒨，新栽杨柳，亦已扶疏。
韭本千畦，芋根一亩，雨老烟荒谁为鉏。
难忘者，是竹吾爱甚，梅汝知乎。
茅亭低压平湖。
有狎鹭驯鸥尚可呼。
把绛纱准拟，新官到也，寒毡收拾，贱子归欤。
略整柴门，更芟草径，惟有幽人解枉车。
丁宁著，与做添棋局，砌换茶垆。
某恭审某官瑞纪门弧，辉增从从。
适逢八帙，共庆千秋。
挂神虎之冠，未酬雅志；叶非熊之卜，会有好音。
某受知最深，赞喜尤剧。
康宁富寿，公其五福之具全；倬耆期颐，我则一忱而有祷。
谩寄西江月调，以寿似山仙人。
偿蒙薰慈，特赐采瞩，某下情宠耀之至。
雅意浯亭宽碧，何心禁路宽华。
芝兰玉树侍臣家。
一段洛滨图画。
庆事两年亲见，今年福寿堪夸。
更从头上人添些。
却是八千岁也。
今年为寿，都道是、不比寻常时节。
预庆我公年八帙，来献新词一阕。
算得年时，恰当尚父，入相周西伯。
亲逢盛事，宗孙也五十八。
一门富贵荣华，盈床牙笏，何待拈来说。
且上祝龟龄鹤算，从此千千百百。
笑道儿时，风流丹篆，写向龙驹额。
更将彩笔，十字头上添一丿。
乱山深处，见寒梅一朵，皎然如雪。
的皪妍姿羞半吐，斜映小窗幽绝。
玉染香腮，酥凝冷艳、容态天然别。
故人虽远，对花谁肯轻折。
疑是姑射神仙，幔亭宴罢，迤逦停遥节。
爱此溪山供秀润，饱玩洞天风月。
万古丛中，百花头上，谁与争高洁。
粗桃俗李，不须连夜催发。
浅碧芙蓉，素艳亭亭，前身阿娇。
记湘滨露冷，酥容倍洁，华清水滑，酒晕全消。
瑶剪丰肥，云翻碎萼，白羽鲜明时自摇。
风流处，是古香幽韵，时度鲜飙。
琼枝璧月清标。
对千朵婵娟倾翠瓢。
况水晶台榭，低迷净缘，冰霜词调，隐约轻桡。
细认金房，钟奇孕秀，已觉青衿横素腰。
西风晚，看花开十丈，玉井非遥。
浅拂春山，慢横秋水，玉纤间理丝桐。
按清冷繁露，淡伫悲风。
素弦瑶轸调新韵，颤翠翘、金簇芙蓉。
叠蠲重锁，轻挑慢摘，特地情浓。
泛商刻羽无穷。
似和鸣鸾凤，律应雌雄。
问高山流水，此意谁同。
个中只许知音听，有茂陵、车马雍容。
画帘人静，琴心三叠，时倒金钟。
残腊卷愁去，春至莫间愁。
荣枯会有成说，无处著机谋。
身世石中敲火，富贵草头垂露，何用苦贪求。
三尺布衣剑，千载赤松游。
忆亲朋，方丱角，总白头。
羊肠世路巇崄，莫莫且休休。
选甚范侯高爵，遮莫陶公钜产，争似五湖舟。
万事付蜗角，止坎谩乘流。
柳梢绿小眉如印。
乍暖还寒犹未定。
惜花长是为花愁，殢酒却嫌添酒病。
蝇头蜗角都休竞。
万古豪华同一尽。
东君晓夜促归期，三十六番花递信。
此木生林野。
自唐家、丝纶置阁，托根其下。
长伴词臣挥帝制，因号紫微堪诧。
常缥缈、紫微仙驾。
料想紫微垣降种。
紫微郎、况是名同者。
兼二美，作佳话。
一株乃肯临茅舍。
肌肤薄、长身挺立，扶疏潇酒。
定怯麻姑爬痒爪，只许素商陶冶。
擎绛雪、柔枝低亚。
我忆香山东坡老，只小诗、便为增声价。
后当有，继风雅。
自有东阳，锦水城山，几千百年。
记往时仅说，拥麾刻郡，而今创见，持橐甘泉。
地脉方兴，天荒欲破，还为盐梅生钜贤。
清和候，正风薰日永，作地行仙。
题舆小驻樵川。
常只恐祖生先著鞭。
算谁从井落，重新疆理，谁从襄岘，一洗腥胆。
幕府归来，未应袖手，行有诏书来九天。
勋名就，使吾乡夸诧，盛事流传。
吟院静。
迟日自行花影。
熏透水沈云满鼎。
晚妆窥露井。
飞絮游丝无定。
误了莺莺相等。
欲唤海棠教睡醒。
奈何春不肯。
青颦粲素靥。
海国仙人偏耐热。
餐尽香风露屑。
便万里凌空，肯凭莲叶。
盈盈步月。
悄似怜、轻去瑶阙。
人何在，忆渠痴小，点点爱轻撅。
愁绝。
旧游轻别。
忍重看、锁香金箧。
凄凉清夜簟席。
杳杳诗魂，真化风蝶。
冷香清到骨。
梦十里、梅花霁雪。
归来也，恹恹心事，自共素娥说。
垂杨袅袅蘸清漪。
明绿染春丝。
市桥紧马，旗亭沽酒，无限相思。
云梳雨洗风前舞，一好百般宜。
不知为甚，落花时节，都是颦眉。
苹末转清商。
溪声供夕凉。
缓传杯、催唤红妆。
慢绾乌云新浴罢，裙拂地、水沈香。
歌短旧情长。
重来惊鬓霜。
怅绿阴、青子成双。
说著前欢佯不采，飏莲子、打鸳鸯。
天下事。
问天怎忍如此。
陵图谁把献君王，结愁未已。
少豪气概总成尘，空馀白骨黄苇。
千古恨，吾老矣。
东游曾吊淮水。
绣春台上一回登，一回揾泪。
醉归抚剑倚西风，江涛犹壮人意。
只今袖手野色里。
望长淮、犹二千里。
纵有英心谁寄。
近新来、又报胡尘起。
绝域张骞归来未。
龙蟠虎踞，今古帝王州。
水如淮，山似洛，凤来游。
五云浮。
宇宙无终极，千载恨，六朝事，同一梦休。
更莫问间愁。
风景悠悠。
得似青溪曲，著我扁舟。
对残烟衰草，满目是清秋。
白鹭汀洲。
夕阳收。
黄旗紫盖，中兴运，钟王气，护金瓯。
驻游跸，开行殿，夹朱楼。
送华辀。
万里长江险，集鸿雁，列貔貅。
扫关河，清海岱，志应酬。
机会何常，鹤唳风声处，天意人谋。
臣今虽老，未遣壮心休。
击楫中流。
月地云阶，碧山丹水，春满北园。
正慈闱初度，酡颜绿发，黄堂称寿，画戟朱幡。
戏彩斓斑，安舆游衍，未数当时莱与潘。
今朝好，把一家和气，散在千门。
潜藩。
误玷君恩。
人尚说、淳熙前状元。
幸物情如旧，亲年未老，且开玉帐，共祝金樽。
罗绮飘香，管弦度曲，晚岁欢娱谁与论。
亭峰宴，似仙家大姥，尽见曾孙。
紫陌风光好，绣阁绮罗香。
相将人月圆夜，早庆贺新郎。
先自少年心意，为惜殢人娇态，久俟愿成双。
此夕于飞乐，共学燕归梁。
索酒子，迎仙客，醉红妆。
诉衷情处，些儿好语意难忘。
但愿千秋岁里，结取万年欢会，恩爱应天长。
行喜长春宅，兰玉满庭芳。
自从佳偶共黄姑。
几见设门弧。
方喜阶庭联玉，又闻老蚌生珠。
一门三秀。
贾家虎子，薜氏鸾雏。
从此公侯衮衮，看看百子成图。
百和香凝宝络，长生酒满金尊。
葱葱佳气蔼庭萱。
同把椿龄祝愿。
玉树已生谢砌，孙枝复长于门。
贮看百了共千孙。
此去公侯衮衮。
天基佳节后。
又诗咏嵩生，贤歌天佑。
千龄运非偶。
庆一堂风虎，云龙感召，相门华胄。
盛少屈、一钱太守。
听吏歌、一径棠阴，民颂两岐麦秀。
知否。
海峰天柱，道骨仙风，总天所授。
席虚机右。
金瓯下，署名久。
贮泥封飞下，沙堤归去，指日家声复旧。
年年献、金鉴千秋，玉卮万寿。
小春天未雪。
见两蕊三花，放梅时节。
昴宿孕人杰。
对梅花雪片，平分风月。
冰清玉洁。
天赋与、仙风道骨。
更等间、来访刘仙，觅取秘传真诀。
闻说。
辉联台宿，瑞应文昌，世承阀阅。
相门事业。
有祖父、旧风烈。
管泥封飞下，沙堤归来，光复青氈旧物。
庆家传，八叶联芳，又添一叶。
谷口高人，偶溯明河，近尺五天。
见紫霄宫阙，空中突兀，玉皇姬侍，云里蹁跹。
滴露研朱，披肝作纸，细写灵均孤愤篇。
排云叫，奈大钧不管，沙界三千。
语高天上惊传。
早斥去人间伴谪仙。
念赤城丹籍，香名空在，蓬莱弱水，欲到无缘。
还倚枯槎，飘然归去，回首清都若个边。
家山好，有一湾风月，小小渔船。
夏初临，春正满，花事在红药。
一阵光风，香雾喷珠箔。
画堂旧日张家，梦中玉燕，早拂晓、飞来帘幕。
酒深酌。
曾记走马长安，功名戏樊郭。
螺浦如杯，豪气怎生著。
直须用了圯编，封侯万户，却归共、赤松翁约。
阁住杏花雨。
便新晴、等间勾引，香车成雾。
璧月光中箫凤远，袅袅馀音如缕。
诮一似、君仙府。
天意乍随人意好，渐星桥、度汉珠还浦。
又何啻、列千炬。
晚来乍觉阴盘固。
笑人间、玉瓶瑶瑟，锦茵雕俎。
无限升平宣政曲，回首中原何处。
慨鸣镝、已无宫武。
扑面胡尘浑未扫，强欢讴、还肯轩昂否。
荣旧恨，为谁赋。
八旬加二，荷君天垂祐，扶持老拙。
目送新来檐外燕，手拣好花轻折。
比似去年，十分强健，日看朱诗说。
篇三百五，岁前尽有披阅。
天教两子供官，一男留养，左右相娱悦。
五见孙枝三拜授，童冠参差袍笏。
四侍鳌峰，拏舟在即，次五今圆月。
曾孙淳老，想能随叔嬉劣。
江山风月，耳目声色。
取之无禁，用之不竭。
造物之无尽藏，月白风清，有客有酒。
踞虎登龙，放舟中流。
听其所止而休焉。
归去来兮，昨非今是。
旧菊都荒，新松老矣。
吾年今已如此。
归去来兮，忘我忘世。
草木欣荣，幽人感此。
吾生行且休矣。
安分随缘事事宜。
平生快活过年时。
长歌赤壁东坡赋，又咏归来元亮词。
开八扰，望期颐。
人生如此古犹稀。
香飘金粟如来供，岁岁今朝荐酒卮。
秋满孤篷，翠蒲红蓼留人住。
一帘香缕。
边影惊鸿度。
小据胡床，旧事新情绪。
凭谁诉。
蜡灯犀尘。
拟共西风语。
凉生遥渚。
正绿芰擎霜，黄花招雨。
雁外渔村，蛩边蟹舍，绛叶满秋来路。
世事不离双鬓，远梦偏欺孤旅。
送望眼，但凭舷微笑，书空无语。
慵觑。
清镜里，十载征尘，长把朱颜污。
借箸青油，挥毫紫塞，旧事不堪重举。
间阔故山猿鹤，冷落同盟鸥鹭。
倦游也，便樯云柁月，浩歌归去。
人生八十，自儿时祝愿，这般年数。
滴露研朱轻点笔，个个眉心丹字。
萱草丛边，梅花香里，真有人如此。
红颜青鬓，儿时依旧相似。
堪笑生子愚痴，投身枳棘，欲了官中事。
万叠关山遥望眼，遐瞬白云飞处。
膝下称觞，门前问寝，幸有嵩谟子。
更望此去，十分好学彭祖。
昔时彭祖，闻道有、八百穹崇遐寿。
屈指我公今几许，历岁才方七九。
七百修龄，更三十七，犹是公之有。
此逢诞节，盖须来献尊酒。
好是子舍孙枝，居官领荐，迭复青毰旧。
陶令解龟何太早，去作幔亭仙友。
只恐九重，思贤梦觉，未屈调羹手。
周公居左，鲁公还是居右。
江头日落孤帆起。
归心拍拍东流水。
山远不知名。
为谁迢递青。
危桥来处路。
尚带潇湘雨。
楚尾与吴头。
一生离别愁。
我来访古。
把尘襟、都付一声鸣橹。
笑把瑶觞波浩荡，却忆长鲸吞吐。
坐挹高风，骨清毛冷，不作器尘语。
客星何在，谩留遗像江渚。
试问泽畔羊裘，当时何事，知禹弇宫武。
金印貂蝉谁不爱，只为汗颜巢许。
幸有高台，较他箕颍，未肯轻输与。
酒酣长啸，翩然谁共飞举。
凭高远望，见家乡、只在白云深处。
镇日思归归未得，孤负殷勤杜宇。
故国伤心，新亭泪眼，更酒潇潇雨。
长江万里，难将此恨流去。
遥想江口依然，鸟啼花谢，今日谁为主。
燕子归来，雕梁何处，底事呢喃语。
最苦金沙，十万户尽，作血流漂杵。
横空剑气，要当一洗残虏。
春被雨禁持。
伤心事、仿佛去年时。
记芳径暮归，褪妆微醉，暗帏先寝，闻笑佯痴。
回首别离容易过，杨柳又依依。
红烛怨歌，鬓花零落，青绫牵梦，屏影参差。
桃源今何在，刘郎去，应念瘦损香肌。
误约夜阑，从前怪我多疑。
但怕收残泪，对人徐语，指弹新恨，推户潜窥。
还是恹恹病也，无计怜伊。
淮山隐隐。
千里云峰千里恨。
淮水悠悠。
万顷烟波万顷愁。
山长水远。
遮住行人东望眼。
恨旧愁新。
有泪无言对晚春。
近清明。
翠禽枝上消魂。
可惜一片清歌，都付与黄昏。
欲共柳花低诉，怕柳花轻薄，不解伤春。
念楚乡旅宿，柔情别绪，谁与温存。
空樽夜泣，青山不语，残月当门。
翠玉楼前，惟是有、一波湘水，摇荡湘云。
天长梦短，问甚时、重见桃根。
这次第，算人间没个并刀，剪断心上愁痕。
间情小院沈吟，草深柳密帘空翠。
风檐夜响，残灯慵剔，寒轻怯睡。
店舍无烟，关山有月，梨花满地。
二十年好梦，不曾圆合，而今老、都休矣。
谁共题诗秉烛，两厌厌、天涯别袂。
柔肠一寸，七分是恨，三分是泪。
芳信不来，玉箫尘染，粉衣香退。
待问春，怎把千红换得，一池绿水。
危岑孤秀，飞轩爽豁，空江泱漭黄流。
吴札故邱，春申旧国，西风吹换清秋。
沧海浪初收。
共登高临眺，尊俎绸缪。
凤集高冈，驹留空谷接英游。
八窗尽控琼钩。
送帆樯杳杳，潮汐悠悠。
千古兴怀，关河极目，愁边灭没轻鸥。
淮岸隔重洲。
认澹霞天末，一缕青浮。
未许英雄老去，西北是神州。
石屋势平旷，峭壁几巉岩。
妙哉天造地设，谁复谓神剜。
畴昔涪翁题品，曾说人寰稀有，岂特冠湘南。
趁取脚轻健，相与上高寒。
避秦者，君莫问，意其间。
祖龙文密，至今草木尚愁颜。
赢得功成丹鼎，久矣乘风而去，跨鹤与参鸾。
犹有白云在，锁日绕禅关。
今岁腊前，苦无多寒色、梅花先白。
可惜横斜清浅处，谁访孤山仙客。
玉勒寻芳，金尊护冷，定与心期隔。
夜阑人悄，可无一段春月。
怕它香已飘零，罗浮梦断，不与东君接。
买得鹅千幅绢，留取天然标格。
老梅梢癯，蕊圆须健，不放风骚歇。
花光何处，儿孙声价方彻。
午梦初回，卷帘尽放春愁去。
尽长无侣。
自对黄鹂语。
絮影苹香，春在无人处。
移舟去。
未成新句。
一砚梨花雨。
图书一室。
香暖垂帘密。
花满翠壶熏研席。
睡觉满窗晴日。
手寒不了残棋。
篝香细勘唐碑。
无酒无诗情绪，欲梅欲雪天时。
似雾中花，似风前雪，似雨馀云。
本自无情，点萍成缘，却又多情。
西湖南陌东城。
甚管定、年年送春。
薄幸东风，薄情游子，薄命佳人。
天宇泬寥山气肃，云寒树立无声。
读书岩下石纵横。
红尘飞不到，溪水自澄清。
疏影暗香沙路古，何妨曳杖间行。
巢林冻雀不曾惊。
晚钟穿翠霭，来共话平生。
生日重重见，馀闰有新春。
为吾母寿，富贵外物总休论。
且说家怀旧话，教学也曾菽水，亲意尽欣欣。
只此是真乐，乐岂在邦君。
吾二老，常说与，要帘勤。
庐陵几千万户，休戚属儿身。
三瑞堂中绿醑，酿就满城和气，端又属人伦。
吾亦老吾老，谁不敬其亲。
两手癖开混沌，坦然直露丹宗。
日魂月魄自西东。
牢捉莫轻放纵。
外道邪魔缩项，相将结宝中宫。
九还七返片时功。
皆赖黄婆相送。
默运乾坤否素，抽添妙在屯蒙。
起于复卦剥于终。
温养两般作用。
沐浴要防危险，吹嘘全藉离风。
工夫还反入坤宫。
火足不宜轻弄。
要识真铅汞，都来只一根源。
烹前火候妙中玄。
不是知音难辨。
采取莫差时日，仍分弦后弦前。
玉炉一霎火烧天。
无位真人出现。
莫问九三二八，无过阴偶阳奇。
大都离坎结夫妻。
要识屯蒙既未。
若遇一阳起复，便堪进火无迟。
只因差失在毫厘。
野战更宜仔细。
鼎器法天象地，坎离运用无差。
夫妻相会入黄家。
共说无生妙话。
雨意云情了当，领头驾动河车。
搬归顶上结三花。
牢闭玉关金锁。
拨动顶门关捩，自然虎啸龙吟。
九还七反义幽深。
出入不离玄牝。
运用玉炉火候，鼎中炼就真金。
强兵战胜便收心。
妙在无伤无损。
一二复临养火，免难沐浴潜藏。
分明变化在中央。
结就玄珠片饷。
还返归根脱体，守城抱一提防。
黄庭来往是寻常。
恍惚之中纵放。
夹脊双关透顶，此为大道玄门。
金丹只是此宗根。
大要知时般运。
温养守城野战，华池玉液频吞。
玉炉常使火温温。
采药审他老嫩。
调双火工非小，差殊只在毫厘。
鼎炉汞走黑铅飞。
从此恐君丧志。
须共真师细论，无令妄动轻马。
幽微玄妙最深机。
言语仍须避忌。
九曲江头逆浪，霎时卫过天心。
昆仑顶上水澄澄。
酝就琼浆自饮。
便向此时采取，河车搬运无停。
阴阳一炁自浮沈。
锁闭玉关牢稳。
药产西南坤地，金丹只此根宗。
学人著意细推穷。
妙绝无过真种。
了一万般皆毕，休分南北西东。
执文泥象岂能通。
恰似哑人谈梦。
金液还丹大道，古人万劫一传。
倾心剖腹露诸篇。
接引直超道岸。
莫怪天机泄尽，此玄玄外无玄。
留传后代与名贤。
有目分明觑见。
真汞与真铅。
产在先天与后天。
大要知时勤采取，玄玄。
得穴何愁不作山。
进火要精专。
审究前弦与后弦。
屯卦抽添蒙卦止，难传。
毫发差殊不结丹。
两手擘鸿濛。
慧剑飞来第一峰。
外道修罗惊缩项，神通。
造化元来在掌中。
煅炼玉炉红。
橐龠吹嘘藉巽风。
十月脱胎吞入腹，坤宫。
立见三清太上翁。
温养象周天。
须要微微火力全。
爱护婴儿惟藉母，三年。
运用抽添象缺圆。
牛斗会河边。
拾取玄珠种玉田。
定意如如行火候，精专。
剖腹分明说与贤。
生甲更生庚。
此是丹头切要明。
药嫩采来归土釜，前烹。
文赋刚柔次第行。
片饷结丹成。
沐浴防危更守城。
到此不须行火候，持盈。
火若加临必定倾。
木兔与金鸡。
刑德临门有偶奇。
炉内丹砂宜沐浴，防危。
神水溶溶满玉池。
年月日并时。
刻里工夫一例推。
著意研穷丹造次，毫厘。
十月殷勤自保持。
鼎器法乾坤。
上是天元下地元。
若也更能颠倒运，交番。
阖辟循环在八门。
搬运上昆仑。
龟与蛇儿自吐吞。
百尺竿头牢把线，掀援。
从此元神命永存。
关锁自周天。
升降循环三寸田。
不在嘘呵并数息，天然。
九转无亏火力全。
胎息漫流传。
要在阴阳不可偏。
呼吸吹嘘皆赖巽，绵绵。
妙在前弦与后弦。
复卦起潜龙。
戊已微调未可攻。
九二见龙临卦主，神通。
从此炉中次第红。
泰卦恰相逢。
猛火烧乾藉巽风。
炼就黄芽并白雪，奇功。
还返归坤道如穷。
识得水中金。
煅炼烹煎理更深。
进退抽添须九转，浮沈。
温养潜龙复与临。
妙运自天心。
托仗黄婆配丙壬。
酝就醍醐山顶降，频斟。
慢拨无弦一曲琴。
长子到西方。
少女归乾变六阳。
便好下功修二八，提防。
至九方知道自昌。
牛斗共商量。
巧夺天工妙莫量。
离坎夫妻交媾后，难忘。
始觉壶中日月长。
白雪与黄芽。
两味精华共一家。
采择辨时衰与旺，堪夸。
火候毫厘不可差。
顶上结三花。
驾动羊车与鹿车。
鸟兔往来南北面，交加。
从此天河稳泛槎。
尽净露天机。
只恐时人自执迷。
颔下藏珠当猛取，休迟。
道在身中更问谁。
尘纲忽抛离。
百岁年华七十稀。
莫待老来铅贡少，堪悲。
业报前途难自欺。
浪花皱石，飐夜月、欲移还定。
想白苎烘晴，黄蕉摊雨，人整斜巾照领。
剪断鲛绡何人续，黯梦想、秋江风冷。
空露渍藻铺，云根苔甃，指痕环影。
重省。
五湖万里，谁问烟艇。
料宝像尘侵，玉瓢珠锁，羞对菱花故镜。
领略鸦黄，破除螺黛，都付渚苹汀荇。
春醉醒，暮雨朝云何处，柳蹊花径。
雨歇花梢月正明。
映帘人静绣灯昏。
鸳鸯成字便停针。
笑启玉奁明酒晕，缓寻金叶熨香心。
一春情绪此时深。
十四弦声犹未断。
星月上、西墙一半。
却手休弹，含情嫩妒，报道春宵短。
银烛纱笼须早办。
不住地、金蕉催劝。
别院人归，小窗灯静，自把花枝看。
卷帘人出身如燕。
烛底粉妆明艳。
羯鼓初催按六么。
无限春娇都上、舞裙腰。
画堂深窈亲曾见。
宛转楚波如怨。
小立花心曲未终。
一把柳丝无力、倚东风。
琼奴家与章台并。
路远可怜归梦近。
波头浪语脸红潮，镜面频思眉翠晕。
年年花月年年病。
花月无情人有恨。
欲将此恨寄湘流，又恐湘流流不尽。
春昼永。
接叶鸣禽相应。
风定落红香一径。
疏疏窗竹影。
寂寞年时酒病。
远笛悠悠吹醒。
间上层楼天又暝。
云山青不尽。
花深深。
柳阴阴。
度柳穿花觅信音。
君心负妾心。
怨呜琴。
恨孤衾。
钿誓钗盟何处寻。
当初谁料今。
芳思远，南苑惜春时。
翠柳枝柔金笛怨，碧桃花老玉笙悲。
风日正迟迟。
睡馀抛倦枕。
忆篆鼎香销，起来慵整。
晴光破清冷。
正柳横梅淡，染金匀粉。
茶瓯隽永。
试经行、桐花旧井。
记前回、未绿鸥波，近日燕芹青尽。
因省。
春风如旧，人面何归，对时伤景。
楼高望迥。
潮有信，雁无准。
任相如多病，沈郎全瘦，都没音尘寄问。
便做无、阿鹊频频，可能睡稳。
忆南洲。
绀波萦绕，垂杨柳拂朱楼。
念十载风流梦觉，满身花影人扶，旧曾暗游。
无言空怆离忧。
醉袖裛将红泪，吟笺写许清愁。
试与问、杨琼解怜郎否，也应还是，旧家声价，而今艳质不来眼底，柔情终在心头。
黯凝眸。
黄昏月沈半钩。
春江一望微茫。
辨桅樯。
无限青青麦里、菜花黄。
今古恨，登临泪，几斜阳。
不是寄奴住处、也凄凉。
开遍来禽，春事过也，江南倦客心苦。
料理花愁，销磨酒病，还是年时意绪。
寒浅香轻，早一霎、朝来微雨。
柳曲闻莺，河桥信马，旋题新句。
漫道而今无贺铸。
尽肠断、满帘飞絮。
说似风流，除非小杜，妙绝夸能赋。
黯相逢，俱有恨，空流落、江山好处。
猛拍阑干，诉天知、声声杜宇。
忆燕台。
正倚帘吹絮，小立望郎来。
擫管调丝，涂妆绾髻，密意曾蜂媒。
空恁误、湔裙暗约，最无奈、好梦易惊回。
想见而今，浅颦双翠，沁破妆梅。
沈带悄然宽尽，恨年时行处，红糁苍苔。
前事重寻，幽欢难偶，钿合空委鸾钗。
这一点、相思清泪，做心下、烦恼几时灰。
数叠蛮笋怨歌，忍对花裁。
怪新来瘦损。
对镜台、霜华令乱鬓影。
胸中恨谁省。
正关山寂寞，暮天风景。
貂裘渐冷。
听梧桐、声敲露井。
可无人、为向楼头，试问寒鸿音信。
争忍。
勾引愁绪，半掩金铺，雨欺灯晕。
家僮困卧呼不应，自高枕。
待催他、天际银蟾飞上，唤取嫦娥细问。
要乾坤，表里光辉，照予醉饮。
喜椿庭。
近来强健，团栾雁序欢声。
正柳絮帘栊清昼，牡丹栏槛新晴，缓飞翠觥。
阿戎碌碌功名。
但要无灵无难，何曾著公卿。
且抖擞斑衣，笑供儿戏，共将乐事，细酬佳景，须知翠袖全盛绿黛，金章不换蓑青。
松亭。
中间顿个寿星。
月淡风轻。
黄昏未是清。
吟到十分清处，也不啻、二三更。
晓钟天未明。
晓霜人未行。
只有城头残角，说得尽、我平生。
翦雪裁冰。
有人嫌太清。
又有人嫌太瘦，都不是、我知音。
谁是我知音。
孤山人姓林。
一自西湖别后，辜负我、到如今。
人间秋至。
对暮雨满城，沈思如水。
桐叶惊风，似语怨蛩齐起。
南楼月冷曾多恨，怕而今、夜深横吹。
那堪更听，萧萧槭槭，透窗摇睡。
问楚梦、间云何地。
但手约轻绡，省人深意。
红树池塘，谁见宿妆凝睇。
旧时裘马行歌事，合都归、汀苹烟芷。
思王渐老，休为明珰，沈吟洛涘。
水榭春寒，梅雪漫阶，竹云堕墙。
数花时近也，采芳香径，旧情著处，看月西窗。
十二楼中，玉妃卧冷，懒掬胭脂放海棠。
层堤外，渺归鸿无数，江树苍苍。
席藑夜礼东皇。
剪蕙叶为笺当绿章。
道杏晴三月，等莺啼晓，草烟万里，待鴂呜芳。
九十日春，三千丈发，如此愁来白更长。
江南岸，正柳边无路，沙雨微茫。
了却意中事，卜筑快幽情。
雨帘云栋深窈，歌笑霭春生。
青嶂碧溪门户，暖翠浮岚衿席，前日展湘屏。
种竹看霜节，栽菊待秋英。
九世图，间居赋，丽人行。
名碑古画，贴遍东阁与西亭。
庭下森兰洁玉，天外骧龙舞凤，心迹喜双清。
频瀹炊茶鼎，听我扣门声。
佳丽东阳境，瑞炁晓笼晴。
中元逾了十日，上相喜重生。
四海文章宗匠，百里弦歌德化，官与水双清。
恳切劝分意，赈恤活饥甿。
幸依刘，空颂鲁，阻称觥。
遥瞻快倚楼上，一点寿星明。
闻道玺书将下，看取蓬瀛直造，指日秉钧衡。
大展平戎略，谈笑复神京。
瑞就柯山，昴宿储祥，嵩岳降神。
羡堂堂玉莹，汪汪陂量，一襟风月，满腹经纶。
试部丹砂，聊乘凫舄，来种锦江桃李春。
弦歌地，看吏能绰著，荐墨争新。
从兹大振家声。
待京国来归专秉钧。
想宸恩初拜，北门学士，都人尽道，东阁郎君。
雨细丝轻，梅黄金重，两荚宝阶呈端蓂。
称觞庆，愿莱衣衮衮，长照壮椿。
秋来两日，因个甚、鸟鹊侵晨传喜。
却是常娥亲姊妹，降作人间佳丽。
黛柳长青，官梅稳亲，镜里春明媚。
花颜难老，寿杯频劝浮蚁。
闻道潇酒才郎，天庭试罢，名挂登科记。
昨夜凉风新过雁，还有音书来寄。
千万楼台，三千粉黛，今在谁家醉。
归来欢笑，一床真个双美。
人道耻堂，直声劲气，胜如鹤山。
记殿庭叱禹，风生九陛，都亭劾冀，影摄群奸。
海内英豪，如公有几，此地相逢同左官。
丹青阁，望烟云缥缈，曾共凭栏。
忧时空眉端。
叹西事何由圣虑宽。
使蜀居诸葛，兵屯自肃，朝留一范，贼胆须寒。
天欲兴唐，昴应相汉，立取勋名久远看。
秋香耐，笑菊潭胡广，污简何颜。
妒雪梅苏，迷烟柳醒，游丝轻飏新霁。
卷帘看燕初归，步履为花早起。
春来犹浅，便做出、十分春意。
喜凤钗、才卸珠幡，早换巧梳描翠。
著数点、催花雨腻。
更一番、递香风细。
小莺欢暖调声，嫩蝶试晴舞翅。
清欢易失，怕轻负、年芳流水。
好趁间、共整吟鞯，日访桃寻李。
多情多爱。
还了平生花柳债。
好个檀郎。
室女为妻也不妨。
杰才高作。
聊赠青蚨三百索。
烛影摇红。
记取媒人是马公。
流落今如许。
我亦三生杜牧，为秋娘著句。
先自多愁多感慨，更值江南春暮。
君看取、落花飞絮。
也有吹来穿绣幌，有因风、飘坠随尘土。
人世事，总无据。
佳人命薄君休诉。
若说与、英雄心事，一生更苦。
且尽樽前今日意，休记绿窗眉妩。
但春到、儿家庭户。
幽恨一帘烟月晓，恐明年、雁亦无寻处。
浑欲倩，莺留住。
半山社雨欲黄昏。
燕子不过门。
杨柳染深绿意，海棠啼损红痕。
绮寮妆束，宝钗歌舞，玉枕温存。
一段旧情有味，十分新恨无言。
倚阑间看燕定巢。
旧弹筝、因病久抛。
画不尽、残眉黛，被东风、吹在柳梢。
晓来暗理伤春曲，把金钗、枕畔细敲。
书寄与、天涯去，并相思、红泪一包。
千霜万雪。
受尽寒磨折。
赖是生来瘦硬，浑不怕、角吹彻。
清绝。
影也别。
知心惟有月。
原没春风情性，如何共、海棠说。
七十人稀，尝记得、少陵旧语。
谁知道、五园庵主，寿今如许。
书底青瞳如月样，镜中黑鬓无双处。
与人间、世味不相投，神仙侣。
文汉史，诗唐句。
字晋帖，碑周鼓。
这千年勋业，一年一部。
晔晔紫芝商隐皓，猗猗绿竹淇瞻武。
问先生、何处更高歌，凭椿树。
城头月色明如昼，总是青霞有。
酒醉茶醒，饥餐困睡，不把双眉皱。
坎离龙虎勤交媾。
炼得丹将就。
借问罗浮鹤侣，还似先生否。
阳光子夜开清昼。
照了无何有。
弱水蓬莱，河车忽动，万顷金波皱。
红铅墨汞相交媾。
片饷丹成就。
把握阴阳，一钟造化，此诀人知否。
桃浪翻花，柳风飘絮，翠蓂八叶呈芳。
奎星初度，箕宿耀祥光。
元是降神崧岳，生英杰、奇伟非常。
文章士，青春未老，一鹗快飞黄。
登瀛，平步上，鳌头独占，头解轩昂。
主琼林宴席，荣冠绿衣郎。
归侍彩俱庆按此句缺一字，逢生旦、品上椒觞。
从今去，公侯谈笑，福寿等天长。
一盘消夜江南果。
吃果看书只清坐。
罪过梅花料理我。
一年心事，半生牢落，尽向今宵过。
此身本是山中个。
才出山来便希差。
手种青松应是大。
缚茅深处，抱琴归去，又是明年话。
似玉仙人，三载相见，西湖清客。
撷不碎、一团和气，只伊消得。
雪里水中霜态度，腊前冬后春消息。
看帘垂、清昼一张琴，中间著。
寒谷里，轻回脚。
魁手段，堪描摸。
唤东风吹上，兰台芸阁。
只怕傅岩香不断，摩挲商鼎羹频作。
管一番滋味一番新，今如昨。
三学上书，冤乎天哉，哲人已萎。
自纲常一疏，为时太息，典刑诸老，尽力扶持。
方哭南床，继伤右拨，死到先生事可知。
伤心处，笑寒梅冷落，血泪淋漓。
人心公论难欺。
愿君父、明明悟此机。
昔范阳，祸成新室，说著当年人噬脐。
君知否，但皇天祚宋，此事无之。
湿云粘雁影。
望征路愁迷，离绪难整。
千金买光景。
但疏钟催晓，乱鸦啼暝。
花悰暗省。
许多情、相逢梦境。
便行云、都不归来，也合寄将音信。
孤迥。
明鸾心在，跨鹤程高，后期无淮。
情丝待翦。
翻惹得，旧时恨。
怕天教何处，参差双燕，还染残朱剩粉。
对菱花、与说相思，看谁瘦损。
问缠腰跨鹤、事如何，人生最风流。
怕江边潮汐，世间歧路，只是离愁。
白马青衫往事，赢得鬓先秋。
目送红桥晚，几番行舟。
兰珮空馀依黯，便南风吹水，人也难留。
但从今别后，我亦似浮沤。
敬亭上、半床琴月，记弹将、寒影落南州。
秋声里，塞鸿来后，为尔登楼。
满清平世界庆秋成，看看斗三钱。
论从来活国，论功第一，无过丰年。
办得间民一饱，馀事笑谈间。
若问平戎策，微妙难传。
玉帝要留公住，把西湖一曲，分入林园。
有茶炉丹灶，更有钓鱼船。
觉秋风、未曾吹著，但砌兰，长倚北堂萱。
千千岁，上天将相，平地神仙。
羞朱妒粉，染雾裁云，淡然苍佩仙裳。
半额蜂妆，莫道梳洗家常。
碧罗乱萦小带，翠虬寒、一架清香。
春思苦，倚晴娇无力，如待韩郎。
密幄笼芳吟夜，任露沾轻袖，月转空梁。
弱骨柔姿，偏解勾引诗狂。
遗细碎金满地，恨无情、风送韶光。
间画永，看青青、垂蔓过墙。
危阑看月，番做听秋雨。
一滴一声愁，似相伴、离人悲苦。
笼香袖冷，独立倚西风，红叶落，菊花残，都是关情处。
如何排遣，赖有高阳侣。
长啸酒垆边，且同赋、秋娘词句。
山翁醉矣，一笛小楼空，思往事，看孤云，目断征鸿去。
鬓边一点似飞鸦。
休把翠钿遮。
二年三载，千拦百就，今日天涯。
杨花又逐东风去，随分入人家。
要不思量，除非酒醒，休照菱花。
芳草连天春。
斜日明汀渚。
懊恨东风，恍如春梦，匆匆又去。
早知人、酒病更诗愁，镇轻随飞絮。
宝镜空留恨，筝雁浑无据。
门外当时，薄情流水，如今何处。
正相思、望断碧山云，又莺啼晚雨。
问岩云朵朵为谁飞，向来读何书。
道江南名宦，掉头勿顾，彩服归兵。
无限山中风物，今古属潜夫。
渺渺辽天鹤，应费招呼。
谩说缁巾缟带，与豸冠犀剑，优乐如何。
渐桥横采石，国步已趑趄。
想归来、顿成憔悴，欢季鹰、闻早忆莼鲈。
丹泉冷，崖钟绝响，夕照啼鸟。
断崖抛雪瀑，又潜溜、入山跟。
听暗壁潺湲，山中紫雾，山下红云。
当年七僧甚处，但空馀、老刹靠嶙峋。
底事神粮不幻，翠窝胜积香尘。
纷纷。
结社种莲人。
名氏已无闻。
看银书般若，金陵故国，斜敕空存。
争得十虚销殒，为攘皇、冤魄脱沈沦。
往事犹堪一笑，岩花乱点乌巾。
倚危梯、酹春怀古，轻寒才转花信。
江城望极多愁思，前事恼人方寸。
湖海兴。
算合付元龙，举白浇谈吻。
凭高试问。
问旧日王郎，依刘有地，何事赋幽愤。
沙头路，休记家山远近。
宾鸿一去无信。
沧波渺渺空归梦，门外北风凄紧。
鸟帽整。
便做得功名，难绿星星鬓。
敲吟未稳。
又白鹭飞来，垂杨自舞，谁与寄离恨。
倦绣人间，恨春去、浅颦轻掠。
章台路，雪粘飞燕，带芹穿幕。
委地身如游子倦，随风命似佳人薄。
欢此花、飞后更无花，情怀恶。
心下事，谁堪记。
怜老大，伤飘泊。
把前回离恨，暗中描摸。
又趁扁舟低欲去，可怜世事今非昨。
看等间、飞过女墙来，秋千索。
蜀锦华堂，宝筝频送花前酒。
妖娆全在半开时，人试单衣后。
花前围春竞秀。
如红潮、玉腮微透。
欲苏还坠，浅醉扶头，朦胧晴画。
金屋名姝，眼情空贮间眉岫。
世间还有此娉婷，拚尽珠量斗。
真艳可消受。
倩莺催、天香共袖。
冷烟庭院，淡月梨花，空教春瘦。
曲廊连苑吹笙道，重来暗尘都满。
种石生云，移花带月，犹欠藏春庭院。
年华过眼。
便梅谢兰销，舞沈歌断。
露井寒蛩，为谁清夜诉幽怨。
人生乐事最少，有时得意处，光阴偏短。
树色凝红，山眉弄碧，不与朱颜相恋。
临风念远。
欢蝶梦难追，鹭盟重换。
一片斜阳，送人归骑晚。
春心莫共花争发。
花开不管连环缺。
梦断小楼空。
杜鹃啼晓红。
眼看连理树。
纤手移筝柱。
调遍错成声。
无人知此情。
玉纤间捻花间集。
赤阑干对芭蕉立。
薤叶晚生凉。
竹阻移小床。
拗莲牵藕线。
藕断丝难断。
弹水没鸳鸯。
教寻波底香。
燕帘挂晚。
莺槛迷晴，花思零乱。
试觅娉婷，日日傍湖亭苑。
掷果墙阴窥驻马，采香深径抛春扇。
醉归来，任钗云半落，绣帘慵卷。
念灿锦、年华如旧，飞絮游丝，萦恨难翦。
蜀羽无情，早带怨江啼断，厚约轻辞寒食夜，行云空梦梨花院。
莫凭阑，正斜阳、淡烟平远。
清明近。
还是递选东风，做成花讯。
芳时一刻千金，半晴半雨、酬春未准。
雁归尽。
离字向人欲写，暗云难认。
西园猛忆逢迎，翠纨障面，花间笑稳。
曲径池莲平砌，绛裙曾与，濯香湔粉。
无奈燕幕莺帘，轻负娇后。
青榆巷陌，蹋马红成寸。
十年梦、秋千吊影，袜罗尘褪。
事往凭谁问。
昼长病酒添新恨。
烟冷斜阳紧。
山黛远、曲曲阑干凭损。
柳丝万尺，不如轻鬓。
街檐插缀翠柳。
憔悴清明后。
泪腊堆香径，一夜海棠中酒。
枝上酸似豆。
莺声骤。
恨软弹筝手。
揾眉袖。
嘶总过尽平燕，绿衬飞绣。
沈红入水，渐做小莲离藕，亭冷沈香梦似旧。
花瘦。
欲留春住时候。
窗外啼莺，报数日西园，花事都空。
绣屋专房，姚魏渐邀新宠。
葱翠试剪春畦，羞对酒、夜寒犹重。
误暗期、绿架香洞。
月黯小阶云冻。
算春将揽邮亭鞚。
柳成圈、记人迎送。
蜀魂怨染岩花色，泥径红成陇。
楼上半揭画帘，料看雨、玉笙寒拥。
怕骤晴，无事消遣，日长清梦。
天阔玉屏空。
轻阴弄、淡墨画秋容。
正凉挂半蟾，酒醒窗下，露催新雁，人在山中。
又一片，好秋花占了，香换却西风。
箫女夜归，帐栖青凤，镜娥妆冷，钗坠金虫。
西湖花深窈，间庭砌、曾占席地歌钟。
载取断云归去，几处房栊。
恨小帘灯暗，粟肌消瘦，薰炉烟减，珠袖玲珑。
三十六宫清梦，还与谁同。
山色低衔小苑，春云暗宿空庭。
秋千无月冷双绳。
间却画栏人静。
一夜海棠如梦，半窗银烛多情。
好花留不到清明。
日日阴晴无定。
三月时。
杨花飞尽无花飞。
无花飞。
不教春去，争得春归。
高楼望断黄金羁。
绿窗眉黛伤新离。
伤新离。
好将别后，长做归时。
兽炉烟重火半焦。
卷帘时、雪意又销。
过数点、残鸦外，想梅花、寒在灞桥。
谢娘春恨深如柳，未东风、先遣絮飘。
且莫把、冰丝翦，有灯球、红绣未描。
画楼红湿斜阳，素妆褪出山眉翠。
街声暮起，尘侵灯户，月来舞地。
宫柳招莺，水荭飘雁，隔年春意。
黯梨云，散作人间好梦，琼箫在、锦屏底。
乐事轻随流水。
暗兰消、作花心计。
情丝万轴，因春织就，愁罗恨绮。
昵枕迷香，占帘看夜，旧游经醉。
任孤山、梨雪残梅，渐懒跨、东风骑。
千丝风雨万丝晴。
年年长短亭。
暗黄看到绿成阴。
春由他送迎。
莺思重，燕愁轻。
如人离别情。
绕湖烟冷罩波明。
画船移玉笙。
莺树暖。
弱絮欲成芳茧。
流水惜花流不远。
小桥红欲满。
原上草迷离苑。
金勒晚风嘶断。
等得日长春又短。
愁深山翠浅。
花娇半面。
记蜜烛夜阑，同醉深院。
夜袖粉香，犹未经年如年远。
玉颜不趁秋容换。
但换却、春游同伴。
梦回前度，邮亭倦客，又拈笺管。
慵按。
梁州旧曲，怕离柱断弦，惊破金雁。
霜被睡浓，不比花前良宵短。
秋娘羞占东离畔。
待说与、深宫幽怨。
恨他情淡陶郎，旧缘较浅。
一年箫鼓又疏钟。
爱东风。
恨东风。
吹落灯花，移在杏梢红。
玉靥翠钿无半点，空湿透，绣罗弓。
燕魂莺梦渐惺松。
月帘栊。
影迷蒙。
催趁年华，都在艳歌中。
明日柳边春意思，便不与，夜来同。
画阁换粘春帖，宝筝抛学银钩。
东风轻滑玉钗流。
纤就燕纹莺绣。
隔帐灯花微笑，倚窗云叶低收。
双鸳刺罢底尖头。
剔雪间寻豆蔻。
花情偏与夜相投。
心事鬓边羞。
薰醒半床凉梦，能消几个开头。
风轮慢卷，冰壶低架，香雾飕飕。
更著月华相恼，木犀淡了中秋。
天长地久，风流云散，惟有离情无算。
从分金镜不成圆，到此夜、年年一半。
轻罗暗纲，蛛丝得意，多似妆楼针线。
晓看玉砌淡无痕，但吹落、梧桐几片。
楼倚春城，锁窗曾共巢春燕。
人生好梦比春风，不似杨花健。
旧事如天渐远。
奈情缘、素丝未断。
镜尘埋恨，带粉栖香，曲屏寒浅。
环佩空归，故园羞见桃花面。
轻烟残照下阑干，独自疏帘卷。
一信狂风又晚。
海棠花、随风满院。
乱鸦归后，杜宇啼时，一声声怨。
月高楼外柳花明。
单衣怯露零。
小桥灯影落残星。
寒烟蘸水萍。
歌袖窄，舞鬟轻。
梨花梦满城。
落红啼鸟两无情。
春愁添晓酲。
幽香不受春料理，青青尚馀秋鬓。
涧曲碉隈，烟梳露浴，甘与菰蒲共隐。
芳标瘦迥。
看缨结丁香，带萦晴荇。
恨水东流，楚江憔悴乱云暝。
凄凉梦游故苑，纵妒花风暴，吹梦难醒。
艳李妖桃，纡青佩紫，争似广文官冷。
尘波万顷。
算谁是同心，自怜孤影。
收敛风流，素弦清夜永。
红香十里铜驼梦，如今旧游重省。
节序飘零，欢娱老大，慵立灯光蟾影。
伤心对景。
怕回首东风，雨晴难准。
曲巷幽坊，管弦一片笑声近。
飞棚浮动翠葆，看金钗半溜，春妒红粉。
凤辇鳌山，云收雾敛，迤逦铜壶漏迥。
霜风渐紧。
展一幅青绡，净悬孤镜。
带醉扶归，晓酲春梦稳。
卷西风、方肥塞草，带钩何事东去。
月明万里关河梦，吴楚几番风雨。
江上路。
二十载头颅，凋落今如许。
凉生弄尘。
欢江左夷吾，隆中诸葛，谈笑已尘土。
寒汀外，还见来时鸥鹭。
重来应是春暮。
轻裘岘首陪登眺，马上落花飞絮。
拚醉舞。
谁解道，断肠贺老江南句。
沙津少驻。
举目送飞鸿，幅巾子老子，楼上正凝宁。
一春心事与谁同。
绿聚眉峰。
小楼彻夜听鸣雨，想西园、锦绣成空。
栏漾金鱼池水，钩间紫燕帘风。
年时忻折海棠红。
来比芳容。
如今玉减香销似，怕轻寒、懒出房栊。
尘满谢娘吟卷，从教飞絮蒙蒙。
决皆入飞鸟。
正江南、梅雨初晴，乱山浮晓。
凤去台空箫声断，惟有疏林鸦噪。
但空锁、吴时花草。
指点中原青山外，奈征尘、迷望愁云绕。
佳丽地，谩凝眺。
清风助我舒长啸。
问其中、虚帘曲槛，阅人多少。
风景不殊江山在，况是英雄未老。
且拚与、尊前一笑。
欲说前朝兴亡事，唤谪仙、来共传清醥。
归路晚，月明照。
十年心事上眉端。
梦惊残。
琐窗寒。
云絮随风，千里度关山。
琴里知音无觅处，妆粉淡，钏金宽。
瑶箱吟卷懒重看。
忆前欢。
泪偷弹。
我已相将，飞棹过长安。
为说崔微憔悴损，须觅取，锦笺还。
雁风吹裂云痕，小楼一线斜阳影。
残蝉抱柳，寒蛩入户，凄音忍听。
愁不禁秋，梦还惊客，青灯孤枕。
未更深，早是梧桐泫露，那更度、兰宵永。
空叹银屏金井。
醉乡醒、温柔乡冷。
征尘卷扑，间花谩舞，何心管领。
葱指冰弦，蕙怀春锦，楚梅风韵。
怅芙蓉城杳，蓝云诊黯，镇巫峰暝。
画楼帘卷翠。
正柳约东风，摇荡东霁。
缃桃雨才洗。
似妆临宝镜。
脂凝铅水，云遍髻子。
坠钗梁、羞看燕垒。
最堪怜，锦绣香中，早有片红飘砌。
间记。
琴弹古调，曲按清商，旧年时事。
屏山画里。
江南信，梦中寄。
感春浓怀抱，午酲初解，浅酌依然又醉。
傍阑干、犹怯馀寒，倦和袖倚。
上缺玉带悬鱼，黄金铸印，侯封万户。
待从头，缴纳君王，觅取爱卿归去。
生怕倚阑干。
阁下溪声阁外山。
惟有旧时山共水，依然。
暮雨朝云去不还。
应是蹑飞鸾。
月下时时整佩环。
月又渐低霜又下，更阑。
折得梅花独自看。
无端小雪帘纤。
入平檐。
金鸭旋添龙饼，莫开帘。
寻梅约。
开还落。
可曾欢。
合作一年春恨，上眉尖。
筑室依崖，春风送、一帘山色。
沙鸟外，渔樵而已，别无间客。
醉后和友眠犊背，醒来瀹茗寻泉脉。
把心情、分付陇头云，溪边石。
身未老，头先白。
人不见，山空碧。
约钓竿共把，自惭钩直。
相蜀吞吴成底事，何如只抱隆中膝。
漫长歌、歌罢悄无言，看青壁。
雕檐绮户，倚晴空如画。
曾是吴王旧台榭。
自浣纱去后，落日平芜，行云断，几见花开花谢。
凄凉阑干外，一簇江山，多少图王共争霸。
莫间愁、金杯潋滟，对酒当歌，欢娱地、梦中兴亡休话。
渐倚遍、西风晚潮生，明月里、路鹚背人飞下。
姮娥戏剧。
手种长生粒。
宝幹婆娑千古，飘芳吹、满虚碧。
韵色。
檀露滴。
人间秋第一。
金粟如来境界，谁移在、小亭侧。
髻稳冠宜翡翠。
压鬓彩丝金蕊。
远山碧浅蘸秋水。
香暖榴裙衬地。
亭亭二八馀年纪。
恼春意。
玉云凝重步尘细。
独立花阴宝砌。
八窗空、展宽秋影，长江流入尊俎。
天围绀碧低群岫，斜日去鸿堪数。
沈别浦。
但目断、烟芜莽苍连平楚。
晨钟暮鼓。
算触景多愁，关人底事，倚槛听鸣橹。
英雄恨，赢得名存北府。
寄奴今寄何所。
西风依旧潮来去，山海颉颃吞吐。
霜月古。
直耐冷、相随燕我瑶芝圃。
掀髯起舞。
看羱伏苍苔，龙吟翠葆，天籁奏韶舞。
堤曲朱墙近远，山明碧瓦高低。
好风二十四花期。
骄总穿柳去，文艗挟春飞。
箫鼓晴雷殷殷，笑歌香雾霏霏，间情不受酒禁持。
断肠无立处，斜日欲归时。
金璞明。
玉璞明。
小小杯柈翠袖擎。
满将春色盛。
仙珮鸣。
玉珮鸣。
雪月花中过洞庭。
此时人独清。
春翦绿波，日明金渚，镜光尽浸寒碧。
喜溢双蛾，迎风一笑，两情依旧脉脉。
那时同醉，锦袍湿、乌纱欹侧。
英游何在，满目青山，飞下孤白。
片帆谁上天门，我亦明朝，是天门客。
平生高兴，青莲一叶，从此飘然八极。
矶头绿树，见白马、书生破敌。
百年前事，欲问东风，酒醒长笛。
向阳看未足。
更露立阑干，日高人独。
江空佩鸣玉。
问烟鬟霞脸，为谁膏沐。
情间景淑。
嫁东风、无媒自卜。
凤台高，贪伴吹笙，惊下九天霜鹄。
红蹙。
花开不到，杜老溪壮，已公茅屋。
山城水国。
欢易断，梦难续。
记年时马上，人酣花醉，乐奏开元旧曲。
夜归来，驾锦漫天，绛纱万烛。
玉钗分向金华后，回头路迷仙苑。
落翠惊风，流红逐水，谁信人问重见。
花深半面。
尚歌得新词，柳家三变。
绿叶阴阴，可怜不似那时看。
刘郎今度更老，雅怀都不到，旧带题扇。
花信风高，苕溪月冷，明日云帆天远。
尘缘较短。
怪一梦轻回，酒阑歌散。
别鹤惊心，感时花泪溅。
御风来、翠乡深处，连天云锦平远。
卧游已动蓬舟兴，那在芙蓉城畔。
巾懒岸。
任压顶嵯峨，满鬓丝零乱。
飞吟水殿。
载十丈青青，随波弄粉，菰雨泪如霰。
斜阳外，也有新妆半面。
无言应对花怨。
西湖千顷腥尘暗。
更忆鉴湖一片。
何日见。
试折藕占丝，丝与肠俱断。
遐征渐倦。
当颍尾湖头，绿波彩笔，相伴老坡健。
璧月挂银汉，冷浸一江秋。
天公付我清赏，仙籍桂香浮。
极目江山如画，际晚云烟凝紫，秋色豁羁愁。
颂看上雄观，波影动帘钩。
雁排空，渔唱晚，楚天幽。
湖阴一曲千载，成败倩谁筹。
试问谪仙何处，唤起于湖同醉，小为作遨头。
老子欲起舞，摆脱利名休。
暮雨初收霁。
凭阑干、一江新绿，远山凝翠。
漠漠春阴添客思，怅望天涯无际。
又猛省、平生行止。
楚尾吴头多少恨，付吟边、醉里消磨矣。
浮世事，只如此。
阳关三叠徒劳耳。
也何须、琵琶江上，掩青衫泪。
一斗百篇乘逸兴，要借青天为纸。
儿辈诧、龙蛇飞起。
今夜月明呼酒处，待明朝、酒醒帆千里。
且为我，唱新制。
平湖百倾生芳草。
芙蓉不照红颠倒。
东坡道。
波光潋滟晴偏好。
兰芷流来水亦香。
满汀鸥鹭动斜阳。
声欸乃，间鸣榔。
侬家只合岸西旁。
翁妪齐眉妇亦贤。
小姑颜貌正笄年。
头发乱，髻鬟偏。
爱把花枝立柁前。
湘妃泪染竹痕班。
风雨连朝下钓难。
春浪急。
石矶寒。
买得茅紫味亦酸。
满湖飞雪搅长空。
急起呼儿上短篷。
蓑笠具，昼图同。
钎笛声长曲未终。
离骚读罢怨声声。
曾向江边问屈平。
醒还醉，醉还醒。
笑指沧浪可濯缨。
白发蓬松不记年。
扁舟泊在荻花边。
天上月，水中天。
夜夜烟波得意眠。
只在青山可卜邻。
妻儿笑语意全真。
休识字，莫嫌贫。
方是安间第一人。
恭审特进枢使大丞相国公先生神钟维岳，帝赉肖岩。
方蓂开第一叶之初，正椿衍八千岁之始，眷隆神极，福被海隅。
某夙荷陶镕，倍增喜抃。
效动一乐阕，寄调万年欢。
伏乞钧慈，俯垂电览。
衙武期颐，与文公福艾，俱号贤相。
今我元台，齿德又居其上。
玉立擎天一柱，似泰华、气凌秋壮。
明良会，千载风云，长为龙衮凭仗。
清知孔山叠嶂。
有猿吟鹤舞，日俟鸠杖。
无忝苍生依依，未容高尚。
待整顿、乾坤了当，与蓬岛、神仙来往。
摩铜狄，点检笙歌，菊浮香泛新酿。
柳蒙耳、暗凌波路。
烟飞惨淡平楚。
七香车驻猊环掩，遥认翠华云母。
芳景暮。
鸳甃悄、铢衣来按飞琼舞。
凄凉洛浦。
渐玉漏沈沈，清阴满地，乘月步虚去。
销凝处。
谁说三生小杜。
翔螭声断箫鼓。
情知禁苑酥尘涴，羞与倡红同谱。
春几度。
想依旧、苔痕长印唐昌士。
风流千古。
人在小红楼，朱帘半卷，香注玉壶露。
低枝亚实。
望翠阴护晓，幽梦难觅。
凄楚霓裳，琼阙瑶台，经年暗锁清逸。
春风似怪重门掩，未许入、玉堂吟笔。
想寿阳，却厌新妆，倦抹粉花宫额。
还记孤山旧路，未应便负了，波冷蟾白。
莫寄相思，惟有寒烟，伴我骚人间寂。
东君须自怜疏影，又何待、山前雪积。
好试敲、羯鼓声催，与约鼎羹消息。
飞露初霜。
冷侵金井，响到银床。
懊恨碧梧，不留一叶，月占纱窗。
雁声做尽凄凉。
又陡顿、衾寒夜长。
曲曲屏山，重重客梦，无限思量。
东风一夜吹寒食，枝头片红犹恋。
宿酒初醒，新吟未稳，凭久栏杆留暖。
将春买断。
恨苔径榆阶，翠钱难贯。
陌上秋千，相逢谁认旧时伴。
轻衫粉痕褪了，丝缘馀梦在，良宵偏短。
柳线经烟，莺梭织雾，一片旧愁新怨。
慵拈象管。
待寄与深情，难凭双燕。
不似杨花，解随人去远。
一门相种，胜河英岳粹，共扶昌箓。
夹辅正宜资鲁衙，左右秉持钧轴。
缓驾轻车，任回虎节，何事劳山国。
东民欲靖，作新少借康叔。
况是鸑鷟佳辰，雪霜深处，秀孕椿松绿。
天意特教荣晚节，挺挺世臣乔木。
绣斧功成，衮衣促观，莫恨公归速。
一陶和气，要令天下蒙福。
腊后寒收，柳眼青归，梅花笑生。
正阳和有脚，日边送暖，洪钧换轴，天上回星。
试巧春盘，介眉春酒，生意从头乐意新。
须知道，是东风近也，玉燕逢辰。
举头阊阖开明。
便稳驾轻车熟路行。
向玉堂青琐，从容洒翰，长淮赤壁，谈笑麾兵。
周洛犹尘，商岩未雨，天下苍生望太平。
休盘涧，任清溪九曲，不放舟横。
世事今如许。
祗先生、寿身寿国，尚堪撑拄。
一脉宽仁忠厚意，留到如今可数。
问谁是、擎天一柱。
名节难全官职易，这娥眉、肯效争妍妒。
几而作，色斯举。
沧州万顷舟横渡。
对和风、桃花流水，一蓑烟雨。
亲得紫阳传正印，且作斯文宗主。
世望皋夔伊傅。
天意须酬平治愿，抚参同、一卷长生谱。
平治了，仙为侣。
口诵百中经，手运周天数。
试问薇垣一小星，谁知是、韩王普。
知得客星来，知得贤人聚。
我若乘槎犯斗牛，莫向常人语。
满劝黄封酒。
是年年、春色长绕，径花宫柳。
碧水丹山添清气，岁月兰亭癸丑。
看枢极、光腾台斗。
细数中书堂壁记，自欧韩、富范题名后，还有似、我公否。
好知天意生贤候，正造化安排，孕出五阳之秀。
何物一阴犹踯躅，尽决还公只手。
这一著、邦家之寿。
宰相时来须教做，算人间、是处鱼羹有。
名与节，久轩久。
凉入秋檐雨意长。
竹深啼络纬，响虚堂。
一枝灯影耿昏黄。
疏帘外，风度木樨香。
心事易成伤。
燕支坡下路，语如簧。
定仙螺子玉钗梁。
鸳屏梦，应到旧韦郎。
花外数声风定。
烟际一痕月净。
水晶屏小欹醉枕。
院静鸣蛩相应。
香销斜掩青铜镜。
背灯影。
寒砧夜半和雁阵。
秋在刘郎绿鬓。
碧玉云深，彤绡云薄，芳丛乱迷秋渚。
重城傍水，中有吹箫俦侣。
应是琼楼夜冷，月明谁伴乘鸾女。
仙游处。
翠帟障尘，红绮随步。
别岸玉容伫倚，爱浅抹蜂黄，淡笼纨素。
娇羞未语，脉脉悲烟泣露。
彩扇何人，妙笔丹青，招得花魂住。
歌声暮。
梦入锦江，香里归路。
紫凋红落后，忽十丈，玉虬横。
望众绿帏中，蓝田璞碎，鲛室珠倾。
柔条紧风无力，更不禁、连日峭寒清。
空与蝶圆香梦，枉教莺诉春情。
深深。
苔径悄无人。
栏槛湿香尘。
叹宝髻蓬松，粉铅狼藉，谁管飘零。
不愁素云易散，恨此花、开后更无春。
安得胡床月夜，玉醅满蘸瑶英。
莫怪钱神容易致，钱神尽是愚夫。
为何此鬼却相于。
只因频展义，长是泣穷途。
韩氏有文曾饯汝，临行慎莫踌躇。
青灯双点照平湖。
旧船从此逝，相共送陶朱。
云收飞脚，日祛怒暑，新蝉高柳鸣时。
兰佩紫囊，蒲抽碧剑，吴丝两腕双垂。
闻道五陵儿。
蛟龙吼波面，卫碎琉璃。
画鼓声中，锦标争处飐红旗。
使君冠盖追。
正霞翻酒浪，翠敛歌眉。
扇动水，风生玉宇，微凉透入单衣。
日暮楚天低。
金蛇掣电漾，千顷霜溪。
宴罢休燃宝蜡，凭月照人归。
韩愈文章盖世，谢安才貌风流。
良辰开宴在西楼。
敢劝一卮芳酒。
记得南宫高第，弟兄都占鳌头。
金炉玉殿瑞香浮。
名在甲科第九。
浣花溪上风光主。
燕集瀛州开幕府。
商岩本是作霖人，也使间花沾雨露。
谁怜氏族传箸组。
狂迹偶为风月误。
愿教朱户柳藏春，免作飘零是堤上絮。
横湖十顷琉璃碧。
画桥百步通南北。
沙暖睡鸳鸯。
春风花草香。
间来撑小艇。
割破楼台影。
四面望青山。
浑如蓬莱间。
花影摇春，虫声吟暮，九霄云幕初卷。
谁驾冰蟾，拥出桂轮天半。
素魄映、青琐窗前，皓彩散、画阑干畔。
凝眄。
见金波滉漾，分辉鹊殿。
况是风柔夜暖。
正燕子新来，海棠微绽。
不似秋光，只照离人肠断。
恨无奈、利锁名僵，谁为唤、舞裙歌扇。
吟玩。
怕铜壶催晓，玉绳低转。
经年不见书来，后期杳杳从谁问。
柳英蜡小，柳枝金嫩，艳阳春近。
罗幕风柔，泛红泛绿，连朝花信。
念平生多少，情条恨叶，镇长使、芳心困。
可是风流薄命。
镜台前、蓬松蝉鬓。
茜桃凝粉，薰兰涨腻，翠愁红损。
从使归来，灯前月下，恐难相认。
卷重帘憔悴，残妆泪洗，把罗襟揾。
湖平风稳，行色催津鼓。
回首望重城，但满眼、红云紫雾。
分香解佩，空记小楼东，银烛暗，绣帘垂直昵昵凭肩语。
关山千里，垂柳河桥路。
燕子又归来，但惹得、满身花雨。
彩笺不寄，兰梦更无凭，灯影下，月明中，魂断金钗股。
辘轳声破银床冻，霜寒又侵鸳被。
皓月疏钟，悲风断漏，惊起画楼人睡。
银屏十二。
欢尘满丝簧，暗消金翠。
可恨风流，故人迢递隔千里。
相思情绪最苦，旧欢无续处，魂梦空费。
断雁无情，离鸾有恨，空想吴山越水。
花憔玉悴。
但翠黛愁横，红铅泪洗。
待剪江梅，倩人传此意。
断虹远饮横江水。
万山紫翠斜阳里。
紧马短亭西。
丹枫明酒旗。
浮生长客路。
事逐孤鸿去。
又是月黄昏。
寒灯人闭门。
吴姬压酒浮红蚁。
少年未饮心先醉。
驻马绿杨阴。
酒楼三月春。
相看成一笑。
遗恨知多少。
回首欲魂销。
长桥连断桥。
满满金杯，垂垂玉箸。
离歌不放行人去。
醉中扶上木兰船，醒来忘却桃源路。
带绾同心，钗分一股。
断魂空草高唐赋。
秋山万叠水云深，茫茫无著相思处。
听梅花吹动，凉作何其，明星有烂。
相看泪如霰。
问而今去也，何时会面。
匆匆聚散。
恐便作、秋鸿社燕。
最伤情、夜来枕上，断云雾雨何限。
因念。
人生万事，回首悲凉，都成梦幻。
芳心缱绻。
空惆怅，巫阳馆。
况船头一转，三千馀里，隐隐高城不见。
恨无情、春水连天，片帆似箭。
花雾涨冥冥。
欲雨还晴。
薄罗衫子正宜春。
无奈今宵鸳帐里，身是行人。
别酒不须斟。
难洗离情。
丝鞘如电紫骝鸣。
肠断画桥芳草路，月晓风清。
柳浪摇晴沼，荷风度晚檐。
碧天如水印新蟾。
一罅清光斜露、玉纤纤。
宝镜微开匣，金钩半押帘。
西楼今夜有人欢。
应傍妆台低照、画眉尖。
歌雪徘徊，梦云溶曳，欲劝春住。
薄幸杨花，无端杜宇，抵死催教去。
参差烟岫，千回百匝，不解禁春归路。
病厌厌，那堪更听，小楼一夜风雨。
金钗斗草，玉盘行菜，往事了无凭据。
合楼松儿，分香帕子，总是牵情处。
小桃朱户，题诗在否，尚忆去年崔护。
绿阴中，莺莺燕燕，也应解语。
风共雨。
催尽乱红飞絮。
百计留春春不住。
杜鹃声更苦。
细柳官河狭路。
几被婵娟相误。
空忆坠鞭遗扇处。
碧窗眉语度。
玉琴不疗文园病。
对花长抱深深恨。
恨入鬓霜边。
才情输少年。
蛾眉梳堕马。
翠袖薰兰麝。
醉梦未全醒。
绿窗啼晓莺。
东风吹破藻池冰。
晴光开五云。
绿情红意两逢迎。
扶春来远林。
花艳艳，玉英英。
罗衣金缕明。
闹蛾儿簇小蜻蜓。
相呼看试灯。
楚楚精神。
杨柳腰身。
是风流、天上飞琼。
凌波微步，罗袜生尘。
有许多娇，许多韵，许多情。
十年心事，两字眉婚。
问何时、真个行云。
秋衾半冷，窗月窥人。
相为人愁，为人瘦，为人颦。
意态婵娟画不如。
莹然初日照芙蕖。
笑捐琼佩遗交甫，肯把文梭掷幼舆。
花上蝶，水中凫。
芳心密意两相于。
情知不作庭前柳，到得秋来日日疏。
素娥洗尽繁妆，夜深步月秋千地。
轻腮晕玉，柔肌笼粉，缁尘敛避。
霁雪留香，晓云同梦，昭阳宫闭。
怅仙园路杳，曲栏人寂，疏雨湿、盈盈泪。
未放游峰叶底。
怕春归、不禁狂吹。
象床困倚，冰魂微醒，莺声唤起。
愁对黄昏，恨催寒食，满襟离思。
想千红过尽，一枝独冷，把梅花比。
丝丝杨柳莺声近。
晚风吹过秋千影。
寒色一帘轻。
灯残梦不成。
耳边消息在。
笑指花梢待。
又是不归来。
满庭花自开。
开辟以来，便有此山，独当怒涛。
正秋空万里，寒催雁信，尘寰一族，轻等鸿毛。
小可诗情，寻常酒量，到此应须分外豪。
难为水，算平生未有，此番登高。
飘飘。
身踏金鳌。
笑终日风波无限劳。
看墙乌缥缈，帆归远浦，廛鱼杂沓，纲带馀潮。
待约诗人，相将月夜，取次携杯持蟹螯。
乘桴意，问谁人领解，空立亭皋。
垂杨得地，在楼台侧畔，无人攀折。
不似津亭舟紧处，只伴客愁离别。
丝过摇金，带铺新翠，雅称莺调舌。
芳筵相映，最宜斜挂残月。
却得连日春寒，未教轻滚，一片庭前雪。
应恨张郎今老去，难比风流时节。
醉眼浑醒，愁眉都展，舞困腰肢怯。
有时微笑，把伊绾个双结。
团栾小酌醺醺醉。
厮捱著、没人肯睡。
呼卢直到五更头，便铺了妆台梳洗。
庭前鼓吹喧人耳。
蓦忽地、又添一岁。
休嫌不足少年时，有多少、老如我底。
画楼侧畔，试与君、管领南枝风物。
影浸西湖清浅水，旁倚云崖烟壁。
艾纳全披，檀心俱露，一片前村雪。
碧松修竹，岁寒真是三杰。
长向酒欲冰时，魁英相放，不待阳和发。
一任无情风又雨，毕竟香难灭。
幻玉精神，添酥标致，羞上箫箫发。
脆圆可爱，更看春二三月。
台上凭阑干。
犹怯春寒。
被谁偷了最高山。
将谓六丁移取去，不在人间。
却是晓云间。
特地遮拦。
与天一样白漫漫。
喜得东风收卷尽，依旧追还。
解变西昆体，一赋冠群英。
清风峡畔，至今堂以读书名。
富贵轻于尘土，孝义重于山岳，惜不大其成。
陵谷纵迁改，草木亦光荣。
与仇香，穿阮屐，试同登。
石龛虽窄，可容一几短擎灯。
千仞苍崖如削，四面翠屏不断，云雾镇长生。
最爱岩前水，犹作诵弦声。
一帘疏雨细于尘。
春寒愁杀人。
桐花庭守近清明。
新烟浮旧城。
寻蝶梦，怯莺声。
柳丝如妾情。
丙丁贴子画教成。
妆台求晚晴。
记年时、荔枝香里，深红一片成阵。
迎风浴露精神爽，谁似阿娇丰韵。
黄昏近。
望翠幕玳席，粉面云鬟映。
娇波微瞬。
向烛影交相，歌声间绕，私语画阑并。
佳期事，好处天还慳吝。
莺啼燕语无定。
一轮明月人千里，空梦云温雨润。
萧郎病。
恨天阔鸿稀，杳杳沈芳讯。
日长人静。
但时把好山，学他媚妩，偷就眉峰印。
往事星移物换，旧游雨冷云沈。
真娘墓草几回青，问著寒潮不应。
何处芙蓉别馆，依前杨柳离亭。
东风吹泪入重局。
为唤香魂教醒。
梅观初花，蕙庭残叶。
当时惯听山阴雪。
东风吹梦到清都，今年雪花此年前别。
重酿宫醪，双钩官帖。
伴翁一笑成三绝。
夜深何用对青藜，窗前一片蓬莱月。
乾坤开辟，桂林有、元气自来融结。
石磴盘空行木杪，天柱屹然中立。
窟宅幽深，泉源清远，不是灵神擘。
潜通后洞，张刘万古遗迹。
输我长剑凌虚，六尘尽扫，银海秋波碧。
志气飘飘游物外，惟有清风知得。
唤起白龙，护持飙驭，稽首朝金阙。
山灵欣喜，紫云已在诗壁。
十载扁舟，几来往、三吾溪上。
天宝事，一回看著，一回惆怅。
笔画模糊犹雅健，文章褒贬添悲壮。
枉教人、字字费沈吟，评轻重。
西北望，情无量。
东南气，真长王。
想忠臣应读，宋中兴段。
主圣自然皆乐土，时平正合储良将。
笑此身、老大尚奔驰，知何用。
再上高台，访谪仙兮，仙何所之。
但石城西踞，潮平白鹭，浮图南峙，云淡乌衣。
凤鸟不来，长安何处，惟有碧梧三数枝。
兴亡事，对江山休说，谁是谁非。
庭花飘尽胭脂。
算结绮、繁华能几时。
问何人重向，新亭挥泪，何人更到，别墅围棋。
笑拍阑干，功名未了，宁肯绿蓑寻钓矶。
深深饮，任玉山醉倒，明月扶归。
卷上珠帘，晚来一阵东风恶。
客怀萧索。
看尽残花落。
自把银瓶，买酒成孤酌。
伤漂泊。
知音难托。
闷倚阑干角。
燕蹴飞红，莺迁新绿，几阵晚来风急。
谢家池馆，金谷园林，还又把春虚掷。
年时恨雨愁云，物换星移，有谁曾忆。
把一尊试酹，落花芳草，总成尘迹。
频自笑、流浪孤萍，沾泥弱絮，有底困春无力。
银屏香暖，宝箪波寒，又负月明今夕。
往事梦里，沈思惟有罗襟，泪痕犹湿。
奈垂杨万缕，不紧西风白日。
春在画桥西。
画舫轻移。
粉香何处度涟漪。
认得一船杨柳外，帘影垂垂。
谁倚碧阑低。
酒晕双眉。
鸳鸯并浴燕交飞。
一片间情春水隔，斜日人归。
饧箫吹暖，蜡烛分烟，春思无限。
风到楝花，二十四番吹遍。
烟湿浓堆杨柳色，昼长间坠梨花片。
悄帘栊，听幽禽对语，分明如翦。
记旧日、西湖行乐，载酒寻春，十里尘软。
背后腰肢，仿佛图画曾见。
宿粉残香随梦冷，落花流水和天远。
但如今，病厌厌、海棠池馆。
小院无人，正梅粉、一阶狼藉。
疏雨过，溶溶天气，早如寒食。
啼鸟惊回芳草梦，峭风吹浅桃花色。
漫玉炉、沈水熨春衫，花痕碧。
绿縠水，红香陌。
紫桂，黄金勒。
怅前欢如梦，后游何日。
酒醒香消人自瘦，天空海阔春无极。
又一林、新月照黄昏，梨花白。
月如冰，天似水，冷浸画阑湿。
桂树风前，浓香半狼藉。
此翁对此良宵，别无可恨，恨只恨、古人头白。
洞庭窄。
谁道临水楼台，清光最先得。
万里乾坤，原无片云隔。
不妨彩笔云笺，翠尊冰酝，自管领、一庭秋色。
碧崖倒影，浸一片、寒江如练。
正岸岸柳花，村村修竹，唤醒春风笔砚。
溯水舟轻轻如叶，只消得、溪风一箭。
看水部雄文，太师健笔，月寒波卷。
游倦。
片云孤鹤，江湖都遍。
慨金屋藏妖，绣屏包祸，欲与三郎痛辨。
回首前朝，断魂残照，几度山花崖藓。
无限都付窳尊，漠漠水天远。
又西风、四桥疏柳，惊蝉相对秋语。
琼荷万笠花云重，袅袅红衣如舞。
鸿北去。
渺岸芷汀芳，几点斜阳字。
吴亭旧树。
又紧我扁舟，渔乡钓里，秋色淡归鹭。
长干路。
草莽疏烟堤断墅。
商歌如写羁旅。
丹溪翠岫登临事，苔屐尚粘苍士。
鸥且住。
怕月冷吟魂，婉冉空江暮。
明灯暗浦。
更短笛衔风，长云弄晚，天际画秋句。
轻鞯绣谷。
柔屐烟堤，六年遗赏新续。
小舫重来，惟有寒沙鸥熟。
徘徊旧情易冷，但溶溶、翠波如縠。
愁望远，甚云销月老，暮山自绿。
嚬笑人生悲乐，且听我尊前，渔歌樵曲。
旧阁尘对，长得树阴如屋。
凄凉五桥归路，载寒秀、一枝疏玉。
翠袖薄，晚无言、寄倚修竹。
双鸳初放步云轻。
香帘蒸未晴。
杏镕镕暗泪结红冰。
留春蝴蝶情。
寒薄薄，日阴阴。
锦鸠花底鸣。
春怀一似草无凭。
东风吹又生。
芳水戏桃英。
小滴燕支浸绿云。
待觅琼觚藏彩信，流春。
不似题戏易得沈。
天上许飞琼。
吹下蓉笙玉尘。
可惜素鸾留不得，更深，误剪灯花断了心。
乍鸥边、一番腴绿，流戏又怨苹花。
看晚吹、约晴归路，夕阳分落渔家。
轻云半遮。
萦情芳草无涯。
还报舞香一曲，玉瓢几许春华。
正细柳青烟，旧时芳陌，小桃朱户，去年人面，谁知此日重来紧马，东风淡墨欹鸦。
黯窗纱。
人归绿阴自斜。
采芳苹，萦去橹。
归步翠微雨。
柳色如波，萦恨满烟浦。
东君若是多情，未应花老，心已在、绿成阴处。
困无语。
柔被褰损梨云，间修牡丹谱。
妒粉争香，双燕为谁舞。
年年红紫如尘，五桥流水，知送了、几番愁去。
笛叫东风起。
弄尊前、杨花小扇，燕毛初紫。
万点准峰孤角外，惊下斜阳似绮。
又婉娩、一番春意。
歌舞相缪愁自猛，卷长波、一洗空人世。
间热我，醉时耳。
绿芜冷叶瓜州市。
最怜予、洞箫声尽，阑干独倚。
落落东南墙一角，谁护山河万里。
问人在、玉关归未。
老矣青山灯火客，抚佳期、漫洒新亭泪。
歌哽咽，事如水。
南渡盛时，壬寅之秋，生此伟人。
是皇家柱石，端平君子，吾儒宗主，意一先生。
自起丹山，晋登紫府，天下欣然望太平。
至夷狄，亦慕吾中国，司马声名。
愿君为尧舜之君。
举一世民皆尧舜民。
羡当年三渐，直声已著，近来四蜀，先虑尤深。
事验平凉，眷隆当宁，指日须还公秉钧。
愿公寿，以寿吾国脉，以寿斯文。
玉楼春信梅传早。
三八芳辰阳复后。
称觞喜对一椿高，莱庭双桂森兰茂。
惭无好语为公寿。
富贵荣华公自有，请歌诗雅祝遐龄，永如松柏如山阜。
晚春天。
柳丝初透晴烟。
黯离怀、绿房深处，艳游曾记当年。
衬龙绡、亭亭玉树，步鸳褥、窄窄金莲。
烧蜜调蜂，剪花挑蝶，香云微湿绿弯鬟。
嬉游困，倚郎私语，还爱抚郎肩。
共携手，海棠院左，翡翠帘边。
恨无情、锦笼鹦鹉，等间轻语花前。
昔相怜、关山咫尺，今相望、咫尺关山。
是妾心阑，是郎意懒，是郎无分妾无缘。
都休问、金枝云里，何日跨金鸾。
深盟在，香囊暗解，终值双鸳。
玉阑干外重帘晚。
流云欲度长天远。
花草不知名。
春来各自春。
绿鞍游冶客。
何处垂杨陌。
不信不归来。
海棠花又开。
夹帘不卷重堂暮。
白骑少年何处去。
云根稚藕已胜花，烟外子松今作树。
金月涩知无与。
宝瑟风惊犹自语。
斜河一道界相思，横隔天心寒似雾。
日月换飞涧，风雨老孤松。
千岩万壑秋重，白气接长空。
一笑掀髯徐起，苍珮腰间相照，犹自涌晴虹。
桑海几番覆，人尚醉春风。
横白石，结绿绮，送飞鸿。
十年梦事消歇，长剑吼青龙。
却笑人间多事，一殼蜗涎光景，颠倒死英雄。
云日空蒙里，玉鹤任西东。
弄香吹粉，记前回酒困。
绿露沈沈转花影。
翠帘深，隐隐红雾依人，荷月静，新样双鸾交映。
如今谁念省。
短雨长云，曾托琵琶再三问。
最苦绿屏孤，夜久星寒，无处顿、风流心性。
又莫是偷香寄韩郎，到漏泄春风，一枝花信。
眉黛山分，索取靥合，郁郁夜堂初见。
芙蓉寄隐，豆蔻传香，便许翠鬟偷剪。
迎夜易羞，欲晨先怯，风流楚楚未惯。
正流苏帐掩，绿玉屏深，红香自暖。
谁信道、媚月难留，惊云易散，从此三桥路远。
巢燕春归，剪花词在，难寄红题一片。
料想伊家，如今羞傍琴窗，慵题花院。
但碧桃影下，应对流红自欢。
淡云荒草秋汀暮，归心又寒烟水。
论槛移花，量船载酒，寂寞当年情味。
孤蓬夜闭。
听四壁松声，欲高还细。
似近如遥，露鸿声乱楚天外。
蓝桥人断岁久，旧家曾共赏，九华花事。
艳雪初融，生香自暖，消得金莲贴地。
相思破睡。
谩一点琴心，暗关千里。
愁怯潮生，晓帆风又起。
凤尾鬟香再叠梳。
藕丝衫嫩蹙双鱼。
间收末利熏藤枕，自插芙蓉绕翠厨。
新浴后，浅妆初。
衙夫人帖学行书。
西窗一霎黄昏雨，笑问新凉饮酒无。
梨园花柳地，扶残醉、曾记问妖娆。
欢惹住轻烟，柔丝未改，霏零疏雨，腻粉先飘。
更低道，花无三日艳，柳有一年娇。
卷翠未迟，醉红易失，共偎香影，同赏良宵。
如今知何处，三山远，云水一望迢迢。
傍砌青鸾好在，谁送归飙。
但花下红云，尚通夕照，柳边白月，自落寒潮。
最是无端，子规啼破寒梢。
断芜幽树际烟平。
山外又山青。
天南海北知何极，年年是、匹马孤征。
看尽好花成子，暗惊新笋抽林。
岁华情事苦相寻。
弱雪鬓毛侵。
十千斗酒悠悠醉，斜河界、白日云心。
孤鹤尽边天阔，清猿咽处山深。
相聚不知好，相别始知愁。
笋与伊轧，穿尽斜照古平州。
今夜荒风脱木，明夜山长水远，后夜已他州。
转觉家山远，何计去来休。
酒堪沽，花可买，月能留。
相思酒醒，花落五更头。
长记疏梅影底，一笛紫飞动，相对大江流。
此别无一月，一月一千秋。
碧瓦霜融，绣阁寒轻，春浮寿杯。
羡华年七帙，人生稀有，新阳七日，天意安排。
丹凤门开，黄麾仗立，此际应须召促回。
人道是，却暂时绣斧，索笑盐梅。
吁江假守非才。
犹记得当时传庾台。
算良机再会，抠衣来久，归鞭何速，祝寿方才。
应与邦人，传为佳话，只为先生诞日来。
明年看，是侬方九曲，公已三台。
岳渎储精，冰壶里、精神可掬。
三万卷、龙蛇落纸，琅杆撑腹。
便合弹冠登要路，如何袖手缄空谷。
又谁知、天独授先生，长生。
鹤易怨，龟多缩。
竹太瘦，梅偏独。
算人间何物，可传心曲。
但愿君如天上月，年年此夜团如玉。
更有人、千里共婵娟，偷香祝时出爱姬。
持节淅东，六十年前，紫阳老师。
看粟移七郡，功深到处，棠阴一道，民尚思之。
心印亲传，雨岩来括，寅岁幸无庚子饥。
仁同亲，更备存先具，仓积千斯。
青州阴德天知。
只此事堪为崧岳祈。
与太夫人寿，相看华发，转中书令，长著斑衣。
岁岁梅花，樽前索笑，霜月先圆两夜规。
称觞了，报春风千里，班观龙墀。
曲折迷春院宇，参差近水楼台。
吹箫人去燕归来。
空有落梅香在。
花底三更过雨，酒阑一枕惊雷。
明朝飞梦隔天涯。
肠断流莺声碎。
神鳌谁断，几千年再，乾坤初造。
算当日、枰棋如许，争一着、吾其衽左。
谈笑顷、又十年生聚，处处豳风葵枣。
江如镜，楚氛余几，猛听甘泉捷报。
天衣细意从头补。
烂山龙、华虫黼藻。
宫漏永、千门鱼钥，截断红尘飞不到。
街九轨，看千貂避路，庭院五侯深锁。
好一部、太平六典，一一周公手做。
赤舃绣裳，消得道、斑斓衣好。
尽庞眉鹤发，天上千秋难老。
甲子平头才一过，未说汾阳考。
看金盘，露滴瑶池，龙尾放班回早。
占西风早处，一番雨，一番秋。
记国园斜阳，去年今日，落叶林幽。
悲歌几回激烈，寄疏狂、酒令与诗筹。
遗恨清商易改，多情紫燕难留。
嗟休。
触绪茧丝抽。
旧事续何由。
奈予怀渺渺，羁愁郁郁，归梦悠悠。
生平不如老杜，便如它、飘泊也风流。
寄语庭柯径竹，甚时得棹孤舟。
花泥絮浪，春怀如酒。
书卷炉熏梦清昼。
唤玉京稳携手松乔，飞光里，笑傲白云林岫。
仙人犹狡狯，酒雪吹冰，声落星河翠蛟走。
问箬下留丹，别已千年，华表鹤、亦归来否。
有洞口、桃花识刘郎，共一笑相迎，朱颜如旧。
暑尘收尽，快晚来急雨，一番初过。
是处凉飙回爽气，直把残云吹破。
星律飞流，银河摇荡，只恐冰轮堕。
云梯稳上，琼楼今夜无锁。
便觉浮世卑沈，回翔偃薄，似蚁空旋磨。
想得九天高绝处，不比人间更火。
独立乾坤，浩歌春雪，可惜无人和。
广寒宫里，有谁潇酒如我。
有乾坤、清气入诗脾，随龙散神仙。
蘸西湖和墨，长空为纸，几度诗圆。
消得宫妃捧砚，夜烛照金莲。
试问隔屏坐，谁后谁先。
长是花香柳色，更风清月白，天入吟笺。
自霞觞误覆，谪下玉皇边。
笑随归、山中随隐，且醉拚、斗酒写新篇。
天应笑，呼来时后，记上襟船。
雪意娇春，腊前妆点春风面。
粉痕冰片。
一笑重相见。
倚竹偎松，谁道罗浮远。
寒更转。
楚骚为伴。
韵绕香篝暖。
腰刀首帕从军，戍楼独倚间凝眺。
中原气象，狐居兔穴，暮烟残照。
投笔书怀，枕戈待旦，陇西年少。
欢光阴掣电，易生髀肉，不如易腔改调。
世变沧海成田，奈群生、几番惊扰。
干戈烂漫，无时休息，凭谁驱扫。
眼底山河，胸中事业，一声长啸。
太平时、相将近也，稳稳百年燕赵。
倦整摩天翼。
笑归来、点画亭台，按行泉石。
落落元龙湖海气，更著高楼百尺。
收揽尽、水光山色。
曾驾飙车蟾宫去，几回批、借月支风敕。
斯二者，惯相识。
玲珑窗户青红湿。
夜深时、寒光爽气，洗清肝膈。
似此交游真酒落，判与升堂入室。
有万象、来为宾客。
不用笙歌轻点涴，看仙翁手搦虹霓笔。
吟思远，两峰碧楼对两峰甚奇。
席作此风送行春步。
渐行行、山回路转，入云深处。
问讯花梢春几许，半在诗人杖屐。
点点是、祥烟膏露。
中有瑶池千岁种，整岩妆、来作巢仙侣。
相妩媚，试凝伫。
风流座上挥谈尘。
更多情，多才多调，缓歌金缕。
趁取芳时同宴赏，莫惜清樽缓举。
有明月、随人归去。
从此一春须一到，愿东君、长与花为主。
泉共石，闻斯语。
莫恨黄花瘦。
正千林、风霜摇落，暮秋时候。
晚节相看元不恶，采采东篱独秀。
试揽结、幽香盈手。
几劫修来方得到，与渊明、千载为知旧。
同冷淡，比兰友。
柴桑心事君知否。
把人间、功名富贵，付之尘垢。
不肯折腰营口腹，一笑归欤五柳。
怅此意、而今安有。
若得风流如此老，也何妨、相对无杯酒。
诗自可，了重九。
自扫梅花下。
问梢头、冷蕊疏疏，几时开也。
间者阔焉今久矣，多少幽怀欲写。
有谁是、孤山流亚。
香月一联真绝唱，与诗人、千载为嘉话。
馀兴味，付来者。
清癯不恋华亭榭。
待与君、白发相亲，竹篱茅舍。
喜甚今年无酒禁，溜溜小槽压蔗。
已准拟、雪天霜夜。
自醉自吟仍自笑，任解冠、落珮从嘲骂。
书此意，寄同社。
自沈香梦断，风雨外、失馀春。
怅袍锦淋漓，金銮论奏，四海无人。
蛾眉古来见妒，奈昭阳、飞燕亦成尘。
惟有空梁落月，至今能为传神。
神游八表跨长鲸。
谁是再来身。
爱云月溪头，玉环一曲，笔力千钧。
人间不堪著眼，但香名、百世尚如新。
乞我九霞蜚珮，梯空共上秋旻。
问春春不语，谩新绿、满芳州。
记历历前游，看花南陌，命酒西楼。
东风翠红围绕，把功名、一笑付糟丘。
醉里了忘身世，吟边自负风流。
风流。
莫莫复休休。
白发渐盈头。
恨十载重来，略无欢意，惟有间愁。
多情向人似旧，但小桃、婀娜柳纤柔。
望断残霞落日，水天拍拍飞鸥。
天上传新火，人间试袷衣。
定巢新燕觅香泥。
不为绣帘朱户、说相思。
侧帽吹飞絮，凭栏送落晖。
粉痕销淡锦书稀。
怕见山南山北、子规啼。
兰佩秋风冷，茱囊晓露新。
多情多感怯芳辰。
强折黄花来照、碧粼粼。
落帽参军醉，空樽靖节贫。
世间那复有斯人。
目送归鸿西去、一伤神。
寒意方浓。
暖信才通。
是晴阳、暗拆花封。
冰霜作骨，玉雪为容。
看体清癯，香淡伫，影朦胧。
孤城小驿，断角残钟。
又无边、散与春风。
芳心一点，幽恨千重。
任雪霏霏，云漠漠，月溶溶。
莺蝶太匆匆。
恼杀哀翁。
牡丹开尽状元红。
俯仰之间增感慨，花事成空。
垂柳绿阴中。
粉絮濛濛。
多情多病转疏慵。
不是东风孤负我，我负东风。
秋色满层霄，剪剪寒飙。
一襟残照两无聊。
数尽归鸦人不见，落木萧萧。
往事欲魂消。
梦想风标。
春江绿涨水平桥。
侧帽停鞭沽酒处，柳软莺娇。
天悠悠。
水悠悠。
月印金枢晓未收。
笛声人倚楼。
芦花秋。
蓼花秋。
催得吴霜点鬓稠。
香笺莫寄愁。
砧声齐。
杵声齐。
金井栏边败叶飞。
夜寒乌不栖。
风凄凄。
露凄凄。
影转梧桐月已西。
花冠窗外啼。
惜春归。
爱春归。
脱了罗衣著贮衣。
绿阴黄鸟啼。
酒醒时。
梦醒时。
清簟疏帘一局棋。
丁东风马儿。
骑鹤上扬州，腰缠十万。
拈起诗人旧公案。
看山看水，此去胜游须遍。
烦君收拾取，归吟卷。
少日风流，暮年萧散。
佳处何妨小留款。
沙河塘上，落日绣帘争卷。
也须拂拭起，看花眼。
百计留春春不住。
褪粉吹香，日日催教去。
心事欲凭莺语诉。
流莺划地无凭据。
绿玉阑干围绮户。
一点柔红，应在深深处。
想倚翠帘吹柳絮。
浅颦惆怅芳期误。
昼景。
方永。
重帘花影。
好梦犹酣，莺声唤醒。
门外风絮交飞。
送春归。
修蛾画了无人问。
几多别恨。
泪洗残妆粉。
不知郎马何处嘶。
烟草萋迷。
鹧鸪啼。
问山中、小桃开后，曾经多少晴雨。
遥知载酒花边去，唱我旧歌金缕。
行乐处。
正蝶绕蜂围，锦绣迷无路。
风光有主。
想倚杖西阡，停杯北望，望断碧云暮。
花知道，应倩蜚鸿寄语。
年来老子安否。
一春一到成虚约，不道树犹如此。
烦说与。
但岁岁、东风妆点红云坞。
刘郎老去。
待有日重来，同君一笑，拈起看花句。
少年有志封侯，弯弓欲挂扶桑外。
一朝敛缩，萧然清兴，了无拘碍。
袖里阴符，枕中鸿宝，功名蝉蜕。
看舌端霹雳，剧谈玄妙，人间世、疑无对。
阆苑醉乡佳处，想当年、绿阴犹在。
君仙寄语，不须点勘，鬼神功罪。
碧海千寻，赤城万丈，风高浪快。
待踞龟食蛤，相期汗漫，与烟霞会。
天似洗。
残秋未有寒意。
何人短笛弄西风，数声壮伟。
倚栏感慨展双眸，离离烟树如荠。
少年事，成梦里。
客愁付与流水。
笔床荼具老空山，未妨肆志。
世间富贵要时贤，深居宜有馀味。
大江东去日西坠。
想悠悠千古兴废。
此地阅人多矣。
且挥弦寄兴、氛埃之外。
目送蜚鸿归天际。
珠帘寂寂。
愁背银缸泣。
记得少年初选入。
三十六宫第一。
当年掌上承恩。
而今冷落长门。
又是羊车过也，月明花落黄昏。
深深禁篽。
霁日明莺羽。
风动槐龙交翠舞。
恰恰花阴亭午。
一帘暖絮悠飏。
金炉旋炷沈香。
天子方看谏疏，内人休斗新妆。
玉林何有，有一弯莲沼，数间茅宇。
断堑疏篱聊补苇，那得粉墙朱户。
禾黍秋风，鸡豚晓日，活脱田家趣。
客来荼罢，自挑野菜同煮。
多少甲第连云，十眉环座，人醉黄金坞。
回首邯郸春梦破，雾落珠歌翠舞。
得似衰翁，萧然陋巷，长作溪山主。
紫芝可采，更寻岩谷深处。
西风解事，为人间、洗尽三庚烦暑。
一枕新凉宜客梦，飞入藕花深处。
冰雪襟怀，琉璃世界，夜气清如许。
刬然长啸，起来秋满庭户。
应笑楚客才高，兰成愁悴，遗恨传千古。
作赋吟诗空自好，不直一杯秋露。
淡月阑干，微云河汉，耿耿天催曙。
此情谁会，梧桐叶上疏雨。
钟磬冷冷夜未央。
梨花庭院月如霜。
步虚声里拜瑶章。
紫极清都云渺渺，红尘浊世事茫茫。
未知谁有返魂香。
沈水香销梦半醒。
斜阳恰照竹间亭，戏临小草书团扇，自拣残花插净瓶。
莺宛转，燕丁宁。
晴波不动晚山青。
玉人只怨春归去，不道槐云绿满庭。
雨过芙蕖叶叶凉。
摩挲短发照横塘。
一行归鹭拖秋色，几树呜蝉饯夕阳。
花侧畔，柳旁相。
微云澹月又昏黄。
风流不在谈锋胜，袖手无言味最长。
心如结。
西风老尽黄花节。
黄花节。
寒鸿声断，冷烟凄月。
汉朝陵庙唐宫阙。
兴衰万变从谁说。
从谁说。
千年青史，几人华发。
西风半夜惊罗扇。
蛩声入梦传幽怨。
碧藕试初凉。
露痕啼粉香。
清冰凝簟竹。
不许双鸳宿。
又是五更钟。
鸦啼金井桐。
南山未解松梢雪。
西山已挂梅梢月。
说似玉林人。
人间无此清。
此身元是客。
小住娱今夕。
拍手凭阑干。
霜风吹鬓寒。
银幡彩胜参差剪。
东风吹上钗头燕。
一笑绕花身。
小桃先报春。
新春今日是。
明日新年至。
擘茧莫探官。
人间行路难。
花事浅。
方费化工匀染。
墙角红梅开未遍。
小桃才数点。
人在暮寒庭院。
闲续茶经香传。
酒思如冰诗思懒。
雨声帘不卷。
多病带围宽。
未到衰年已鲜欢。
梦破小楼风马响，珊珊。
缺月无情转画栏。
凉入苎衾单。
起探灯花夜欲阑。
书册满床空伴睡，慵观。
拈得渔樵笛谱看。
万籁寂无声。
衾铁棱棱近五更。
香断灯昏吟未稳，凄清。
只有霜华伴月明。
应是夜寒凝。
恼得梅花睡不成。
我念梅花花念我，关情。
起看清冰满玉瓶。
粉香吹暖透单衣。
金泥双凤飞。
间来花下立多时。
春风酒醒迟。
桃叶曲，柳枝词。
芳心空自知。
湘皋月冷佩声微。
雁归人不归。
青林雨歇，珠帘风细，人在绿阴庭院。
夜来能有几多寒，已瘦了、梨花一半。
宝钗无据，玉琴难托，合造一襟幽怨。
云窗雾阁事茫茫，试与问、可杏双燕。
天气清和仅两旬。
一旬前是佛生辰。
当年来应徐卿梦，此夕遥瞻寿宿明。
拚一笑，对诸贤。
山翁何以祝龟龄。
蟠桃瓜枣皆虚诞，愿把阴功福后人。
城南路。
凝望映竹摇风，酒旗标树。
效原游子停车，问山崦里，人家甚处。
去还贮。
徐见画桥流水，小窗低户。
深沈绿满垂杨，芳阴娅姹，娇莺解语。
多谢佳人情厚，卷帘羞得，庭花飘舞。
可谓望风知心，倾盖如故。
犹殢香玉，休赋断肠句。
堪怜处、生尘罗袜，凌波微步。
底事匆匆去。
为他紧绊，离情万绪。
空有愁如缕。
忆桃李春风，梧桐秋雨。
又还过却，落花飘絮。
倦拂鸳衾，羞临鹊鉴，懒开窗户。
韶华暗度，又过妒花风雨。
掩熏炉、怕闻旧香，柳阴只有黄莺语。
似向人、欲说离愁，因念未归行旅。
春暮。
知何处。
便不念芳年，正当三五。
轻衫快马，去逐狂朋怪侣。
便罗帷、香阁顿忘，枕边要语曾记否。
趁芳时、即早归来，尚可殢清俎。
佳胜古钱塘。
帝居丽、金屋对昭阳。
有风月九衢，凤皇双阙，万年芳树，千雉宫墙。
户十万，家家堆锦绣，处处鼓笙簧。
三竺胜游，两峰奇观，涌金仙舸，丰乐霞觞。
芙蓉城何似，楼台簇中禁，帘卷东厢。
盈盈虎貔分列，鸳鹭成行。
向玉宇夜深，时闻天乐，绛霄风软，吹下炉香。
惟恨小臣资浅，朝观犹妨。
渔乡回落照，晚风势急，鹜鹭集汀沙。
解鞍将憩息，细径疏篱，竹隐两三家。
山肴野蔌，竞素样、都没浮华。
回望时，绕村流水，万点舞寒鸦。
休嗟。
明年秋暮，一叶扁舟，望平川北下。
应免劳、尘巾乌帽，宵炬红纱。
青蓑短棹长江碧，弄几曲、羌管吹葭。
人借问，鸣粮便入芦花。
夭桃弄粉，繁杏透香，依然旧日颜色。
奈彼妒花风雨，边阴过寒食。
金钗试寻妙客。
正昼永、院深人寂。
善歌更解舞，传闻触处声藉。
当日后游时，屡向平康，吟咏共题壁。
自后纵经回曲，难寻阿姨宅。
芳华苑，罗绮陌。
怎断得、怪踪狂迹。
惯来往，柳外花间，莺燕都识。
瞰水自多佳处。
春未去。
绣桷斗起凌空，隐隐笼轻雾。
已飞画楝朝云，又卷西山雨。
相与。
共煮新茶取花乳。
开宴处。
俯北榭、临南浦。
迄逦扁舟，双桨棹歌齐举。
座上嘉宾，妙句无非赋鹦鹉。
莫惜高烧蜡炬。
春光至，欲访清歌妙舞重为理。
念莺轻燕怯媚容，百斛明珠须费。
算枕前盟誓。
深诚密约堪凭委。
意正美，娇眼又洒，梨花春泪。
记罗帷底。
向鸳鸯、灯畔相偎，共把前回，词语咏味。
无端浪迹萍蓬，奈区区、又催行李。
忍重看、小岸柳梳风，江梅鉴水。
待学鹣鹣翼，从他名利荣悴。
素秋渐老，正叶落吴江，雁横南楚。
暮霞散缕。
听寒蝉断续，乱鸦鼓舞。
客舍凄清，那更西风送雨。
又东去。
过野杏小桥，都在元处。
心事天未许。
似误出桃源，再寻仙路。
去年燕俎。
记芳腮妒李，细腰束素。
事没双全，自古瓜甜蒂苦。
欲停伫。
奈江头、早催行鼓。
塞鸿难托。
奈云深雾阔，水遥山邈。
感两情、浑若连环，念恩爱厚深，利名浮薄。
便好归来，怎禁得、许多萧索。
免恹恹瘦减，漫滞寐饘，枉费汤药。
伊心料应未若。
对香消兽吻，月转楼角。
恁便是、铁石心肠，有当日盟言，怎忍辜却。
冶叶倡条，尚自得、连枝双萼。
不成将、异葩艳卉，便教谢落。
韵胜江梅，笑杏俗桃粗，空眩妖艳。
尽屏铅华，天赋翠眉丹脸。
门闭昼永春长，看燕子、并飞撩乱。
欢岁华若箭频换。
深院有谁能见。
夜来初得同相荐。
便门阑、瑞烟葱茜。
天然素质真颜色，直是惊人眼。
曾向众里较量，似六个、骰儿六点。
应自来恨闷，和想忆，都消散。
荏苒秋光虚度，玩月池台，登高楼阁。
风传霜信，遍送晓寒侵幕。
凄凉细雨，洒窗飘户，漏永更长，枕单衾薄。
梦里惊鸿唤起，坐对寒缸，犹听晨漏残角。
先自宿酲似病，共愁造合滋味恶。
虽有丁宁语，怕旁人多口，还类金铄。
如斯情绪，戚戚怎禁牢落。
纵欲凭江鱼寄往，漫霜毫频握，几时得见，诸事都记著。
袅娜身材，经行处、金莲涉足。
晨妆罢，黛眉新晕，素腰如束。
丹脸匀红香在臂，秀肌腻滑凉生肉。
记那回、同赌选花图，赢全局。
相思病，休殢卜。
辜负却，杨枝曲。
漫榴花堆火，翠阴笼屋。
菡萏方池间艳蕊，画堂未许归云宿。
任利名、踪迹久尘埃，教谁扑。
依山仍负郭。
有松桂扶疏，烟霞渺漠。
一年自成落。
奈孤踪远紧，蝇头蜗角。
休嗤句弱。
赋郊居、何攘沈约。
记乡人过我，傩立阼阶，酒行先酌。
远映江山奇胜，下瞰重湖，上飞高阁。
风帘絮幕。
筑新槛，种花药。
幸瓜期已近，秋风归去，免得奔驰味恶。
待开池、胜起林亭，共同宴乐。
禁城外，青青细柳，翠拂高堞。
征鼓催人骤发。
长亭渐觉宴阕。
情绪似丁香千百结。
忍重看、手简亲折。
听怨举离歌寄深意，新声更清绝。
心切。
暮天塞草烟阔。
正乍裛轻尘，新晴后，汨汨清渭咽。
闻西度阳阔，风致全别。
玉杯屡竭。
思故人千里，唯同明月。
扶上雕鞍远三叠。
那堪第四声未歇。
念蟾魄、能圆远解缺。
况人事、莫苦悲伤悴艳色。
归来复见头应雪。
当年苏小，家住苕溪尾。
一棹采莲归、悄羞得、鸳鸯飞避。
苹洲蓼岸，花脸两难分，崖半倚。
风乍起。
荡漾烟光里。
平生强项，未肯轻鱼水。
溪上偶相逢，这一段、风情怎已。
纫兰解佩，不负有情人，金尊侧，罗帐底。
占尽人间美。
金炉喷兽枕欹山。
衾帐不知寒。
数片飞花，初临窗外，犹作坠梅看。
明年此际应东去，藤轿逐征鞍。
山水屏中，莺花堆里，相与下临安。
三分芳髻拢青丝。
花下岁仙姿。
殢雨情怀，沾风踪迹，相见恨欢迟。
能言艳色如桃李，曾折最先枝。
冶叶丛中，间花堆里，那有者相知。
向晓银瓶香暖。
宿蕊犹残娇面。
风尘一缕透窗眼。
恨入春山黛浅。
短书封了凭金线。
紧双燕。
良人贪逐利名远。
不忆幽花静院。
秾李素华曾缟昼。
当年独冠君芳秀。
今日再来眉暗斗。
谁人后。
追思恰似章台柳。
先自病来迟唧溜。
肌肤瘦减宽襟袖。
已是无聊仍断酒。
徘徊久。
者番枉走长亭候。
未把金杯心已恻。
少年病酒还成积。
一昨宦游来水国。
心知得。
陶陶大醉何人识。
日近偶然频燕客。
尊前巾帽时欹仄。
致得沈疴盟枕席。
吾方适。
从今更不尝涓滴。
乘月上高楼。
一片清光浩莫收。
帘卷好风知客意，飕飕。
山自纵横水自流。
却绕古城头。
尘事匆匆得少休。
遥送征鸿千里外，明眸。
消尽人间万种愁。
寻胜去，驱马上南堤。
信脚不知人远近，醉眠犹劝玉东西。
归帽任冲泥。
春雨过，农事在瓜蹊。
野卉无名随路满，山禽著意傍人啼。
鼓角已悲凄。
芳蕊鬅松夹道垂。
珠幢玉节下瑶池。
异香团就小花儿。
应念裴航佳句好，休论白傅送行悲。
月娥亲自送仙衣。
原上芳华已乱飞。
林间佛日却晖晖。
一花六叶殿春归。
身外色香空荏苒，鼻端消息正霏微。
禅林曲几坐忘时。
金粟蒙茸翠叶垂。
月宫仙种下天涯。
儿曹攀折有云梯。
枕畔幽芳醒睡思，炉中换骨脱金泥。
待持金翦怕儿啼。
池边刺竹初成屋。
拨芳瓮、酒初熟。
奈巾车秣马催人速。
远又伴、孤云宿。
蜗角蝇头相窘束。
满眼地、水青山绿。
要解别来愁，除是再偎香玉。
沈吟暗想狂踪迹。
亲曾作、燕堂客。
赏春风、共醉垂杨陌。
云鬓亸、金钗侧。
对酒何曾辞大白。
十年后、音尘俱息。
今日走江西，空怅望、荆湖北。
流水冷冷，闭门时候帘纤雨。
菱歌齐举。
风暖飘香絮。
一叶扁舟，过尽莺啼处。
空凝伫。
到头辛苦。
暮色闻津鼓。
水与东风俱秀。
一池春皱。
满庭花卉尽芳菲，只有朵、江梅瘦。
谱里知名自久。
真情难有。
纵然时下有真情，又还似、章台柳。
识尽人间甘苦。
不如归去。
先来孤馆客愁多，更倾下、连宵雨。
尽日登山绕树。
禄非尺素。
竹鸡啼了杜鹃啼，甚都在、人愁处。
春过围林，雨馀池沼，嫩荷点点青圆。
昼长人静，芳树欲生烟。
一径幽通遂竹，松风漱、石齿溅溅。
平生志，功名未就，先觅五湖船。
良田二顷，茅舍三椽。
任高歌月下，痛饮花前。
果解忘情寄不如，归去好意，又何在、频抚无弦。
烟波友，扁舟过我，相伴白鸥眠。
桑阴柔弄羽葆。
莲渚芳容窈。
翠叶浓漳屋，绵蛮时啭黄鸟。
闲步挼嫩草。
鱼儿闹。
作队游苹沼。
画屏小。
纱厨簟枕，接挼沈醉犹倒。
华胥境界，燕子几声催晓。
携手兰房未步到。
还觉。
衷情知向谁表。
汀蓼收红，井梧凋绿，呖呖征鸿南度。
静听寒砧，闷欹孤枕，蟾光夜深窥户。
露暗滴、芭蕉重，萧萧本非雨。
砌蛩语。
怎知人、漏长无寐，因念游子，路修道又阻。
早起懒晨妆，自秋来、眉黛谁妩。
净几明窗，但无憀、空对蛮素。
早知伊、别后恁久，悔教伊去。
塞雁呼云，寒蝉噪晚，绕砌夜蛩凄断。
迢迢玉宇，耿耿银河，明月又歌团扇。
行客暮泊邮亭，孤枕难禁，一窗风箭。
念松荒三径，门低五柳，故山犹远。
堪欢处。
对敌风光，题评景物，恶句斐然挥染。
风埃世路，冷暖人情，一瞬几分更变。
唯有芳姿为人，歌意尤深，笑容偏倩。
把新词拍段，偎人低唱，凤鞋轻点。
九衢艳质，看来怎比他闲靓。
清韵。
似照水横斜暮临镜。
林间顿画阁，花底藏芳径。
幽静。
将绛烛、高烧照双影。
琼瑶皓素，未及肌肤莹。
伊试省。
我从今、远肯再孤另。
记取兰房，夜深人迥。
窗外月照，一方天井。
日烘晴，风却暑。
帘幕中间，紫燕呢喃语。
嫩竹新荷初沐雨。
曲槛幽轩，四面明窗举。
夏初临，春又去。
不愿封侯，祗怕为羁旅。
溪上故人无恙否。
欲唱菱歌，发棹归南浦。
一径栽培九畹成。
丛生幽谷兔欹倾。
异芳止合在林亭。
馥郁国香难可拟，纷纭俗眼不须惊。
好风披拂雨初晴。
仙子何年下太空。
凌波微步笑芙蓉。
水风残月助惺忪。
礬弟梅兄都在眼，银台金盏正当胸。
为伊一醉酒颜红。
风递馀花点素缯。
日烘芳炷下罗藤。
为谁雕琢碎春冰。
玉蕊观中犹得誉，木樨岸下尚驰声。
何如高架任伊凭。
雨歇方塘，清圆一一风荷举。
舣舟南浦。
忘却来时路。
醉拍春衫，便欲随君去。
犹回顾。
阿蛮樊素。
更有留人处。
眼前时果漫堆盘。
莫是又贪酸。
因何近来销减，微褪脸霞丹。
还只为，枕衾闲。
泪痕斑。
我能医疗，一服收功，只霎时间。
行乐平生志，方从事、未出已思归。
欢欢宴会同，类多暌阻，冶游踪迹、还又参差。
年华换，利名虚岁月，交友半云泥。
休忆旧游，免成春瘦，莫怀新恨，恐惹秋悲。
惟思行乐处，几思为春困，醉枕罗衣。
何事暗辜芳约，偷负佳期。
念待月西厢，花阴浅浅，倚楼南陌，云意垂垂。
别后顿成消点，伊又争知。
征车将动，愁不成歌，对颦翠叶。
静掩兰房，香铺卧鸭烟罢唼。
别后羞看霓裳，更把筝休轧。
频数更筹，乍寒孤枕偏怯。
尝为霜髭，弄纤纤、向人轻镊。
旧词新句，幽窗时时并阅。
药饵衣衾，愁顿放、一番行箧。
朝晚归家，又烦春笋重叠。
早作听晨鼓。
征车动、画桥乘月先度。
邻鸡唱晓，人家未起，尚扃柴户。
沙边寒雁声遥，料不见、当时伴侣。
似怎地、满眼愁悲，秋如宋玉难赋。
休论爱合暌离，微官紧缚，期会良苦。
封侯万里，金堆北斗，不如归去。
欢娱渐入佳趣，算画在、屏帏邃处。
仗小词、说与相思，伊还会否。
残霞殿雨，皞气入窗扉。
并梧堕叶，寒砌叫蛩，秋满屏帏。
罗袖匆匆叙别，凄凉客里，异乡谁更相知。
念伊其。
当时芍药同心，谁知又爽佳期。
直待金风到后，红叶秋时。
细写情辞。
何用纸。
又却恐、秋深叶渐稀。
护霜云澹兰皋暮，行人怕临昏晚。
皓月明楼，梧桐雨叶，一片离愁难翦。
殊乡异景，奈频易寒暄，屡更茵簟。
案牍纷纭，夜深犹看两三卷。
平川回棹未久，简书还授命，又催程陵，贡浦南游，桃江西下，还是水行陆转。
天寒雁远。
但独拥兰衾，枕檀谁荐。
再促征车，月华犹未敛。
奇容压尽群芳秀。
枕臂浓香犹在袖。
自从草草为传杯，但觉厌厌长病酒。
堤上路长官柳瘦。
愁在月明霜落后。
须知斗帐夜寒多，早趁西风回鹢首。
池亭小，帘幕初下，散飞岛鹜。
乍风约云开，遥障几眉横绿。
画桥架月，映四岸、垂杨遮屋。
绕翠栏满槛，尽是新栽花竹。
风送荷香，凉生冰簟，岂畏炎燠。
便催唤双成，看舞相时丽曲。
及瓜虽近，要娱我目。
教后人行乐，亦非吾独。
潇潇寒庭，深院绣盖，佳人就中娇小。
半额装成，纤腰浴罢，初著铢衣缥缈。
徐整鸾钗，向凤鉴、低徊斜照。
情态方浓，憨痴不管，绿稀红老。
闲苑春回花枝少。
漫微步、芳丛频绕。
密意难窥，幽欢未讲，时把琵琶抱。
但多才强傅粉，何须用、千金买笑，一枕春醒，笑巫阳、朝云易晓。
鸾胎麟角，金盘玉箸，芳果荐香橙。
洛浦佳人，缑山仙子，高会共吹笙。
挥毫便扫千章曲，一字不须更。
绛阙瑶台，星桥云帐，全胜少年行。
曲渚澜生。
遥峰云敛，据鞍又出江城。
青子垂枝，悴阴遮道，乍闻一两蝉声。
素蟾犹在，但惟有、长庚殿星。
征夫前路，应怪劳生，尘事相萦。
年来厌逐时迎。
千里追寻，两鬓凋零。
佳景良辰，无憀虚度，谁怜客里凄清。
不如归去，任儿辈、功名遂成。
旧欢重理，莫笑渊明，却赋闲情。
十年依旧破衫青。
空书制敕绫。
但知心似玉壶冰。
牛衣休涕零。
聊蹇傲，莫升腾。
毋为附骥蝇。
前山可数且徐行。
不须催去程。
大都修炼似蒸沙。
阴阳失两家。
正如飞鳌舞长蛇。
宁知饮月华。
回老貌，假群姓。
熏蒸成绛霞。
但教心地不倾斜。
巢中能养鸦。
岸草离离，暮天雨过添清润。
小舟移近。
怕得江头信。
无奈风高，雁字难成阵。
思排闷。
管弦难趁。
怎解心头恨。
一叶飘然下水。
船头转、已行十里。
冷落杯盘荐梅子。
又经过，岭边村，江上市。
那更轻帆底。
一路上、翠飘红坠。
深夜方眠五更起。
说相思，试挥毫，还满纸。
泪眼偎人强敛。
鲛绡上、尚馀斑点。
别后何愁不相见。
只愁伊，被旁人，施暗箭。
致得心肠转。
教令得、神魂撩乱。
那更日疏又日远。
恁时节，想难为，看我面。
侵晨呵手怯清霜。
闲写两三行。
都将旧游新恨，收拾入行装。
人乍别，路尤长。
漫嗟伤。
不如归去，只者温柔，便是仙乡。
娇痴年纪尚小。
试晚妆初了。
自戴黄花，开奁还自照。
临岐离思浩渺。
道未寒、须管来到。
记取叮咛，教人归且早。
轻有鹅毛体，白如龙脑香。
琼笋缀飞桷，冰壶鉴方塘。
浑如瑶台阆苑，更无茅舍蓬窗。
画阁自有梅装。
贪耍罢弹簧。
鼓舞沽酒市，蓑笠钓鱼乡。
遐观自乐，吾心何必濠梁。
待乔木都冻，千山尽老，更烦玉指劝羽觞。
梅信初回暖，风棱犹壮寒。
禾稼响圭璧，帘旌隐琅玕。
门外群山尚满，窗前数片馀残。
冻成潜有鱼翻。
东风渐生澜。
杖策扶半醉，燕寝有馀欢。
儿童自捧，皑皑调蜜盈盘。
兆丰穰和气，来呈美瑞，莫同轻薄飞絮看。
双眼滟秋波，两脸凝春雪。
尊前初见处，琴心绝。
千磨百难，石上琼簪折。
人非天样阔。
车马难通，奈何没个关节。
深盟密约，啮臂曾流血。
须知弦断有，鸾胶接。
别离日久，转觉归心切。
先把新词说。
憔悴相容，怕伊相见离别。
星桥夜度，火树宵开，灯月光交射。
翠檐铜瓦。
相辉映、隐隐绛霞飘下。
风流艳雅。
向柳陌、纤纤共把。
筵宴时、频酌香醪，宝鸭喷沈麝。
已是欢娱尽夜。
对芳时堪画，条倡叶冶。
鸳灯诗帕。
嬉游看、到处骤轮驰马。
十千换也。
惟好事、寸心难谢。
听九衢、三市行歌，到晓钟才罢。
道骨仙风，本自无寒燠。
谁教勉从人事，风雨充梳沐。
酒病从来屡作，汤药宜谙熟。
五穷难逐。
折腰升斗，辜负当年旧松菊。
今岁重更甲子，已是难题目。
那更频陪俎宴，几度山颓玉。
扶病奔驰外邑，宛转溪山曲。
蛛丝应卜。
音书频寄，止酒加餐不须嘱。
画舫、并仙舟远窥，黛眉新扫。
芳容衬缟。
佳人在、翠帘深窈。
逡巡遽赠诗语，因询屏帏悄。
道自有、蓝桥美质诚堪表。
倩纤纤、捧芳醥。
琴剑度关，望玉京人，迢迢天样窎。
下马叩靖宇，见仙女、云英小。
算冠绝、人间好。
饮刀圭、神丹同得道。
感向日，夫人指示相垂照。
寿齐天后老。
渐雨回春，风清夏，垂柳凉生芳屋。
馀花犹满地，引蜂游蝶戏，慢飞轻触。
院宇深沈，帘栊寂静，苍玉时敲疏竹。
雕梁新来燕，恣呢喃不住，似曾相熟。
但双去并来，漫索幽恨，枕单衾独。
仙郎去又速。
料今在、何许停双毂。
任梦想、频登台榭，遍倚阑干，水云千里空流目。
纤遇又鱼客，难尽写、别来心曲。
媚容幸倾城国。
今日何事，还又难分麰菽。
寸心天上可烛。
冰姿冠绝人间世，傲雪凌霜。
蕊点檀黄。
更看红唇间素妆。
清芬不是先桃李，桃李无香。
迥出林塘。
万木丛中独秉阳。
欢浓欢易散，便忍把、恩情抛掷。
恁时寸心，情思牛翅翼。
别后踪迹。
不定如萍泛，暂抛江沔，又留连京国。
芳容料见尤光泽。
共赏青楼，同游绮陌。
皆曾痛怜深惜。
纵鳞鸿托意，云水犹隔。
兰房深寂。
映轻红淡碧。
翠竹名花底、同燕息。
杯盘风肯留客。
见真诚厚爱，意深情极。
乌纱翦为新冠帻。
谁知道、荏苒尘埃带抹，任他倾侧。
朝云信、且候潮夕。
但寸心、未改伊人在，应须近得。
层层楼阁薰风暖。
花里香苞短。
清芬不逐火云消。
看了一重姿媚、一重娇。
几回池上寻芳径。
惊见波中影。
似将千叶再苞封。
肠断昭阳一笑、付飞鸿。
小池芳蕊初开遍。
恰似新妆面。
扁舟一叶过吴门。
只向花间高卧、度朝昏。
浮萍点缀因风絮。
更共鸳鸯语。
花间有女恰如云。
不惜一生常作、采花人。
醉竿直。
一叶扁舟漾碧。
澄江上、几度啸日迎风，怡怡钓秋色。
渔乡共水国。
都属沧浪傲客。
烟波外，风笠雨蓑，才掷丝纶便千尺。
飘然去无迹。
恣脚扣双船，帆挂轻席。
盈钩香饵鱼争食。
更拨棹葭岸，放篙菱浦，才过新栅又旧驿。
占江南江北。
堪恻。
利名积。
算纵有豪华，难比清寂。
须知此乐天无极。
有一斗芳酒，数声横笛。
芦花深夜，半醉里、任露滴。
腊尽江南梅发后。
万点黄金，娇眼初窥牖。
曾见渭城人劝酒。
嫩条轻拂传杯手。
料峭东风寒欲透。
暗点轻烟，便觉添疏秀。
莫道故人今白首。
人虽有故心无旧。
初过元宵三五后。
曲槛依依，终日摇金牖。
瘦损舞腰非为酒。
长条聊赠垂鞭手。
几叶小梅春已透。
信是风流，占尽人间秀。
走马章台还举首。
可人标韵强如旧。
寂莫春残花谢后。
落絮轻盈，点点穿风牖。
浓绿阴中人卖酒。
凉生午扇都停手。
叶密啼莺飞不透。
要咏清姿，除是凭才秀。
往日周郎为唱首。
今将高韵重翻旧。
百卉千花都绽后。
浥露依风，翠影笼芳牖。
杏脸桃腮匀著酒。
青红相映如携手。
一段帘丝风约透。
妆点亭台，表里俱清秀。
几度长堤频矫首。
青青颜色新如旧。
形势地。
岳阳事见图记。
因山峭拔耸孤城，画楼涌起。
楚吴巨泽坼东南，惊涛浮动空际。
半天楼栏翠倚。
记人凤舸难紧。
空馀细草没章华，但存故垒。
二妃祠宇隔黄陵，精魂遥接云水。
蟹鱼橘柚渐上市。
是当年屈宋乡里。
别有老仙高世。
袖青蛇屡入。
都无人对。
唯有枯松城南里。
浓绿丛中，露半坼芳苞，自然奇绝。
水亭风槛，正是蕤宾之月。
固知道、春色无多，但绛英数点，照眼先发。
为君的皪，尽是重心千叶。
红巾又成半蹙。
试寻双寄意，向丽人低说。
但将一枝，插著翠环丝发。
映秋波、艳云近睫。
知厚意、深情更切。
赏玩未已，看叶下、珍味远结。
吟风敲遍阑干曲。
极目澄江千顷绿。
长笛下扁舟。
一声人倚楼。
床头醅正发。
帐底人如雪。
月色夜来看。
可堪霜信寒。
日长风静。
浓香在、珠帘花影。
棋具对著明窗近。
未排角势，鸦鹭先分阵。
双叠远山非有恨。
正藏机休问。
便如喝采争堂印。
局番无定。
有幸君须尽。
笔端点染相思泪。
尽写别来无限意。
祗知香阁有离愁，不信长途无好味。
行轩一动须千里。
王事催人难但已。
床头酒熟定归来，明月一庭花满地。
愁得鬓丝斑，没得心肠破。
上梢恩共爱，忒过火。
一床锦被，将为都包裹。
刚被旁人隔，不似鸳鸯，等闲常得双卧。
非无意智，触事须偏左。
好堪名与利，相羁锁。
一番记著，一夜还难过。
伊还思念我。
等得归来，恁时早早来呵。
澄空初霁，暑退银塘，冰壶雁程寥寞。
天阙清芬，何事早飘岩壑。
花神更裁丽质，涨红波、一奁梳掠。
京影里，算素娥仙队，似曾相约，闲把两花商略。
开时候、羞趁观桃阶药。
绿幕黄帘，好顿胆瓶儿著。
年年粟金万斛，拒严霜、锦丝围幄。
秋富贵，又何妨、与民同乐。
虞弦清暑，佳气葱郁，非烟非雾。
人正在、东闱堂上，分瑞祥辉腾翠渚。
奉玉斝，总欢呼称颂，争羡神光葆聚。
庆诞节、弥生二佛，接踵瑶池仙母。
最好英慧由天赋。
有仁慈宽厚襟宇。
每留念、修身忱意，博问谦劝亲保傅。
染宝翰、镇规随宸画，心授家传有素。
更吟咏、形容雅颂，隐隐赓歌风度。
恩重汉殿传觞，宣付祝、恭承天语。
对南薰初试，宫院笙箫竞举。
但长愿，际升平世，万载皇基因睹。
问寝日，俟鸡鸣舞拜，龙楼深处。
晴天媚晓。
正禁苑乍暖，莺声娇小。
柳拂玉阑，花映朱帘韶光早。
熙朝多暇舒长昼。
庆圣主、新颁飞诏。
贻谋恩重，齐家有训，万邦仪表。
偏称宫闱欢笑。
酿和气共结，天香缭绕。
侍宴回车，韶部将迎金莲照。
鸡鸣警戒丁宁了。
但管取、咸常同道。
东皇先报宜男，已生瑞草。
没巴没鼻，霎时间、做出漫天漫地。
不论高低并上下，并白都教一例。
鼓动膝六，招邀巽二，一任张威势。
识他不破，只今道是祥瑞。
却恨鹅鸭池边，三更半夜，误了先生济。
东郭先生都不管，关上门儿稳睡。
一夜东风，三竿暖日，万事随流水。
东皇笑道，山河原是我底。
谪仙往矣，问当年、饮中俦侣，于今谁在。
欢沈香醉梦，胡尘日月，流浪锦袍宫带。
高吟三峡动，舞剑九州隘。
玉皇归观，半空遗下，诗囊酒佩。
云月仰挹清芬，揽虬鬓、尚友千载。
晋宋颓波，羲皇春梦，尊前一慨。
待相将共蹑，龙肩鲸背。
海山何处，五云靉靉。
被梁间双燕，话尽春愁。
朝粉谢，午花柔。
倚红阑故与，蝶围蜂绕，柳绵无数，飞上搔头。
凤管声圆，蚕房香暖，笑挽罗衫须少留。
隔院兰馨趁风远，邻墙桃影伴烟收。
些子风情未减，眉头眼尾，万千事、欲说还休。
蔷薇露，牡丹球。
殷勤记省，前度绸缪。
梦里飞红，觉来无觅，望中新绿，别后空稠。
相思难偶，欢无情明月，今年已是，三度如钩。
自频双黛听啼鸦。
帘外翠烟斜。
社前风雨，已归燕子，未入人家。
鞋儿试著无人看，莫是忒宽些。
想它楼上，问拈箫管，憔悴莺花。
酒醒人世换，碧桃靓、海山春。
任青鸟沈沈，紫鳞杳杳，有玉林人。
宫袍掉头未爱，爱荷衣、不染市朝尘。
仙样蓬莱翰墨，云间鸾凤精神。
笑呼银汉入金鲸。
琼苑目由身。
羡咳唾成章，香薰花雾，音和韶钧。
六丁夜来捧去，便天人、也自欢尖新。
那得金笺飞洒，浩歌飞步苍旻。
一年一度春来，何时是了。
花落花开浑是梦，只解把人引调。
可怜浮世，等闲过日，却不识，绿水青山，四时都好。
遇笔题诗，逢人饮酒，世间万事，看尽多多少少。
怎得似、羽扇纶巾，云屏烟障，几曾受些儿烦恼。
便乘风归去小蓬莱，听门外、猿啼鹤啸。
霜剥枯崖，何处邮亭，玉龙夜呼。
唤经年幽梦，悠然独觉，参横璇汉，潜彻彻铜壶。
漠漠风烟，昏昏水月，醉耸诗肩骑瘦驴。
孤吟处，更寻香书影，搔首踟蹰。
古心落落如予。
悄独立高寒凌万夫。
对荒烟野草，浅浅沙路，班荆三嗅，此意谁知。
高卧南阳，归来彭泽，借问风光还似无。
难穷处，待凭将妙手，作岁寒图。
一帘疏雨。
道是无情还有思。
坐久魂销。
风动珠唇点点娇。
生平浩气。
静乐机关随处是。
熏透寒衾。
蝴蝶休萦万里心。
未开大如木犀蕊。
开后是、梅花小底。
悠然只欲住山林，肯容易、结根城市。
叶儿又与冬青比。
算何止、香闻七里。
不因山谷品题来，谁知道、是水仙兄弟。
的皪堪为席上珍。
银铛百沸麝脐熏。
萧娘欲饵意中人。
拈处玉纤笼蚌颗，剥时琼齿嚼香津。
仙郎入口即轻身。
德祖家珍熟，钱塘五月中。
碧梧桐盖翠筠笼。
倾向水晶盘内、斗尝空。
绛粟成团小，清甜笑蜜浓。
微酸犹解惨人容。
最是玉纤拈处、染轻红。
上苑又春残。
樱颗如丹。
明光宫里水晶盘，想得退朝花底散，宣赐千官。
往事记金銮，荔子难攀。
多情更有酪浆寒。
蜀客筠笼相赠处，愁忆长安。
渐莺声近也，探年芳、河畔扼轻轮。
旋东风染绿，绵绵平野，无际烟春。
最苦夕阳天外，愁损倚阑人。
无奈潇湘杳，留滞王孙。
冷落池塘残梦，是送君归后，南浦消魂。
赖东君能客，醉卧展香茵。
尽教更、行人远，也相伴、连水复连云。
关山道、算无今古，客恨长新。
歌唇乍启尘飞处。
翠叶轻轻举。
似通舞态逞妖容。
嫩条纤丽玉玲珑。
怯秋风。
虞姬珠碎兵戈里。
莫认埋魂地。
只应遗恨寄芳丛。
露和清泪湿轻红。
古今同。
帐前草草军情变。
月下旗旌乱。
褫衣推枕惜离情。
远风吹下楚歌声。
正三更。
抚鞍欲上重相顾。
艳态花无主。
手中莲萼凛秋霜。
九泉归路是仙乡。
恨茫茫。
江邮湘驿。
问暮年何事，暮冬行役。
马首摇摇经历处，多少山南溪北。
冷著烟扉，孤芳云掩，瞥见如相识。
相逢相劳，如痴如诉如忆。
最是近晓霜浓，初弦月挂，传粉金鸾侧。
冷淡生涯优乐忘，不管冰檐雪壁。
魁榜虚夸，调羹浪语，那里求真的。
暗香来历，自家还要知得。
今古凡花，词人尚作词称庆。
紫薇名盛。
似得花之圣。
为底时人，一曲稀流咏。
花端正。
花无郎病，病亦归之命。
麦埸桑陇，道都是、六代宫城遗迹。
梦里江山经几觉，还似堠旁征驿。
燕去燕来，花开花谢，那个成端的。
人烟牢落，晚风何处羌笛。
堪欢挥泪新亭，算兴亡莫补、万分之一。
到我凭阑，休更向酒畔，是今非昔。
紧楫誓清，闻鸡起舞，毕竟英雄得。
伤心残照，塔尖遥露秋碧。
潇洒梧桐几度秋。
凤凰飞去旧山幽。
风景不殊人物换，恨悠悠。
衰草远从烟际合，夕阳空趁水西流。
恰好凭楼便回首，怕生愁。
四十君王，三百载间，兴亡一家。
叹幕府峰高，生涯社燕，胭脂井暗，富贵飞花。
山骨呈羞，江声带恨，磨尽英雄岁月赊。
君知否，是枋头灞上，著数全差。
倚空长剑吁嗟。
奈争战年来似乱麻。
但苍陵古冢，白杨啼鴂，荒园废沼，青草鸣蛙。
旋盖东南，风涛天堑，难比兴亡隙地些。
休凝伫，望长安路杳，夕照愁鸦。
燕里花深，鹭汀云澹，客梦江皋。
日日言归，淮山笑我，尘锁征袍。
几回把酒凭高。
阑干外，魂飞暮涛。
只有南园，一番风雨，过了樱桃。
东风长是客，帘栊静、燕子一双飞。
看花坞日高，翠阴护晓，柳塘风细，绿涨浮漪。
肠断处，渭城春树远，江国暮云低。
芳径听莺，暗惊心事，画檐闻鹊，试卜归期。
小楼凝伫地，疏窗下，几度对说相思。
记得菱花交照，素手曾携。
有新恨两眉，向谁说破，芳心一点，惟我偏知。
休为多情瘦却，重有来时。
冰缩寒流，川凝冻霭，前回鹭渚冬晚。
燕阁红炉，驼峰翠釜，曾忆花柔酒软。
云海沧洲，甚又寄、南来客雁。
洒雪朱门，回桡剡曲，镜华霜满。
万里银霄凝望眼。
恁吟袖、画阑空暖。
树带潮墟，笳鸣古戍，簇仲宣幽怨。
相愁思、春近也，随宫绣、时宽一线。
昨夜扁舟，梦湖山、眉横黛浅。
杨花绕书暖风多。
晴云点池波。
戏数翠萍几靥，零星未碍圆荷。
软人天气，半如溽暑，半似清和。
说与香篝温火，酒痕梅却衣罗。
东风忽骤无人见。
玉塘烟浪浮花片。
步湿下香阶。
苔粘金凤鞋。
翠鬟愁不整。
临水间窥影。
摘得野蔷薇。
游蜂相趁归。
雨压杨花路半乾。
蜂遗花粉在阑干。
牡丹开尽正春寒。
懒品么弦金雁并，瘦惊双钏玉鱼宽。
新愁不放翠眉间。
卷帘人睡起。
放燕子归来，商量春事。
风光又能几。
减芳菲、都在卖花声里。
吟边眼底。
被嫩绿、移红换紫。
甚等闲、半委东风，半委小桥流水。
还是。
苔痕湔雨，竹影留云，待晴犹未。
兰舟静舣。
西湖上、多少歌吹。
粉蝶儿、守定落花不去，湿重寻香两翅。
怎知人、一点新愁，寸心万里。
春寒懒下碧云楼。
花事等闲休，红线湿透秋千索，记伴仙、曾倚娇柔。
重叠黄金约臂，玲珑翠玉搔头。
薰炉谁熨暖衣篝。
消遣酒醒愁。
旧巢未著新来燕，任珠帘、不上琼钩。
何处东风院宇，数声揭调甘州。
柳户朝云湿，花窗午篆清。
东风未放十分晴。
留恋海棠颜色、过清明。
垒润栖新燕，笼深镇旧莺。
琵琶可是不堪听。
无奈愁人把做、断肠声。
春梦性。
人静玉闺平帖。
睡起眉心端正帖。
绰枝双杏叶。
重整金泥蹀躞。
红皱石榴裙褶。
款步花阴寻蛱蝶。
玉纤和粉捻。
斜日明霞，残虹分雨，软风浅掠苹波。
声冷瑶笙，情疏宝扇，酒醒无奈秋何，彩去轻散，漫敲缺、铜壶浩歌。
眉痕留怨，依约远峰，学敛双蛾。
银床露洗凉柯。
屏掩得销，忍扫茵罗。
楚驿梅边，吴江枫畔，庾郎从此愁多。
草蛩喧砌，料催织、迥文凤梭。
相思遥夜，帘卷翠楼，月冷星河。
雁横迥碧，渐烟收极浦，渔唱催晚。
临水楼台乘醉倚，云引吟情闲远。
露脚飞凉，山眉锁暝，玉宇冰奁满。
平波不动，桂华底印清浅。
应是琼斧修成，铅霜捣就，舞霓裳曲遍。
窈窕西窗谁弄影，红冷芙蓉深苑。
赋雪词工，留云歌断，偏惹文箫怨。
人归鹤唳，翠帘十二空卷。
凤楼人独。
飞尽罗心烛。
梦绕屏山三十六。
依约水西云北。
晓奁懒试脂铅。
一纣鸾髻微偏。
留得宿妆眉在，要教知道孤眠。
歌尘凝燕叠，又软语、在雕梁。
记剪烛调弦，翻香校谱，学品伊凉。
屏山梦云正暖，放东风、卷雨入巫阳。
金冷红条孔雀，翠间彩结鸳鸯。
银缸。
焰冷小兰房。
夜悄怯更长。
待采叶题诗，含情赠远，烟水茫茫。
春妍尚如旧否，料啼痕、暗里浥红妆。
须觅流莺寄语，为谁老却刘郎。
大堤直。
袅袅游云蘸碧。
兰舟上，曾记那回，拂粉涂黄弄春色。
施颦托倾国。
金缕尊前劝客。
阳台路，烟树万重，空有相思寄鱼尺。
飘零欢萍迹。
自懒展罗衾，羞对瑶席。
折钗分镜盟难食。
看桃叶迎笑，柳枝垂结。
萋萋芳草暗水驿。
肠断画阑北。
寒恻。
泪痕积。
想柱雁尘侵，笼羽声寂。
天涯流水情何极，悲沈约宽带，马融怨笛。
那堪灯幌，听夜雨，镇暗滴。
香摇穗碧。
梅巧红酥滴。
云涴宝钗蝉坠翼。
娇小争禁酒力。
绣窗芳思迟迟。
无端又敛双眉。
贪把兰亭学字，一冬忘了弹棋。
绿野春浓停骑，暖风飘醉襟。
渐触目、景物凄悲，花无语、曲径沈沈。
重檐缭垣静锁，丹青暗、断轴尘半侵。
欢绛纱、玉臂封时，何期掩、夜泉流恨深。
已矣霜凋蕙心。
兰昌旧事，云容好信难寻。
伫立孤吟。
怕凤履、有遗音。
今宵珮环奏月，知倦客、苦登临。
惊飞翠禽。
松杉弄碎影、晴又阴。
春入桃腮生妩媚。
妆成日日行云意。
贪听新声翻歇指。
工尺字。
窗前自品琼箫试。
玉碾鸾钗珠结桂。
金泥络缝乾红袂。
从把画图夸绝世。
金莲地。
六朝未识双鸳细。
凭高快醉目。
翠拂遥峰相对簇。
千丈涟漪泻谷。
爱溶漾坠红，染波芬馥。
何人笑掬。
想温泉、初卸绡彀。
春风荡，六宫丽质，那日赐汤沐。
双浴。
绣凫飘逐。
恍记展、江南数福。
而今鬓边渐鹄。
阮洞音稀，懒访仙躅。
紧船桥畔宿。
听静夜、冷冷奏曲。
长安远，渭流香腻，暗忆晓鬟绿。
一点郎星光彻晓。
许大乾坤，难著经纶手。
拂袖归来应自笑。
山翁偏爱林泉好。
庭下儿孙歌寿酒。
不献蟠桃，不数安期枣。
且喜今朝云出岫。
定知霖雨苍生早。
玉笋就华，紫荷香润，宴闲密侍西清。
碧幢金节，仍尹凤皇城。
须信千龄庆遇，丹霄上、重叠恩荣。
时多暇，湖山丽景，许酒乐升平。
新春。
逢诞日，莺花渐好，初过烧灯。
想笙歌丛里，醉赏瑶觥。
占尽人间福寿，行看取、稳赞机衡。
貂蝉映，朱颜绿鬓，沙路马蹄轻。
井络储精，岷江钟秀，挺生名世真贤。
充闾佳气，非雾亦非烟。
况值小春时候，蓂背下、八荚争妍。
余波在，九华父老，歌颂播喧阗。
三年。
书治最，南唐重赋，一旦俱蠲。
此恩垂不朽，刻石流传。
愿借沧溟为寿，玳筵上、满吸长川。
从兹去，鸾坡凤阁，平步稳登仙。
儒将不须躬甲胄。
指挥玉尘风云走。
战罢挥毫飞捷奏。
倾贺酒。
三杯遥献南山寿。
草软沙平春日透。
萧萧下马长川逗。
马上醉中山色秀。
光一一。
旌戈矛戟山前后。
岳佐星储生佐圣。
真道宏才，济世功名盛。
久践机衡宣密命。
逢时力赞无为政。
明主得贤朝野庆。
书按从容，帝宠何人并。
早晚紫垣持国柄。
民瞻共荷三台正。
对亭台幽雅，水竹清虚，嫩凉轻透。
碧沼红蕖，送香风盈袖。
白首冯唐，诞辰同庆，上百分仙酎。
鳌禁词垣，乌台谏省，昔游俱旧。
千里长沙，五年湓浦，近捧丝纶，更藩移守。
桂苑余芳，有孙枝新秀。
罗绮雍容，管弦松脆，愿拜延椿寿。
岁岁年年，今朝启宴，欢荣良久。
门被五王德泽，家承七帝恩光。
古今富贵迥无双。
多少公卿将相。
久蕴腾空气宇，行看平步岩廊。
更祈王母寿而康。
真个人间天上。
清澈黄河底，乙未政和年。
坤珍阐瑞，运符五百间生贤。
日暖曲江花柳，鼎沸韶春弦管，尺五是青天。
殊宠逢熙载，吉梦送真仙。
承盛德，公故国，庆双全。
行看旌钺紫泥，丹诏下苕川。
多祝多男多寿，长愿长安长乐，剑履玉宸前。
蕙主紫琳馆，丹笔蕊珠篇。
天地有英气，盘结在名山。
储精孕秀，诞生豪杰向人间。
早拾巍科甲第，归作日边仙客，眷注不容间。
讲道桥门暇，戏作采衣欢。
振斯文，回巨浸，遏狂澜。
玉阶三尺，好护经济侍天颜。
把取升平事业，趁取河清桃熟，十载付金銮。
草却登封检，双鬓未曾斑。
天上嫦娥元不老，人间紫府长春。
朱颜鹤发更清新。
观音常自在，水月净无尘。
有子飘飘麟阁像，有孙庭下诜诜。
他年看取递成名。
进封加上国，荣拜太夫人。
吴越家声传铁券，当年功指山河。
公侯衮衮后来多。
休符钟后杰，气宇禀冲和。
磊落胸襟清庙器，鹏程背可天摩。
他时帝里笑鸣珂。
双椿犹鹤算，二女已鸾坡。
家住清湘云外窟，肯随玉笋同班。
竹林风味正相联。
独高霜外节，微露管中斑。
吏隐丛祠聊寄傲，胸襟半是湖山。
此君端可助跻攀。
支颐从鹤立，拱膝看鳌翻。
龙首凤池家鼎贵，庆传仙李芬芳。
凛然冰雪照闺房。
诞弥当此日，佳气满华堂。
锦袖新封开大国，诏书急欲征黄。
莫辞沉醉九霞觞。
蟠桃看子实，地久与天长。
瑞气薰城春色早，光生帘幕飞浮。
五陵应是产风流。
冰清兼玉润，轩冕一时游。
已得长生元妙术，庄椿不数春秋。
徐卿一醉百无忧。
但知从此去，衮衮出公侯。
爆竹声残天未晓，金炉细爇沉烟。
儿孙戏彩映芳鲜。
共倾元日酒，同祝大椿年。
我愿儿孙如我寿，高低富贵随缘。
不须厚禄与多田。
诗书为世来，清白是家传。
岁华将近。
得昨夜一枝，江南佳信。
建水城中，武夷峰上，恰属老人星分。
间世挺生贤哲，贾马文章清俊。
推太守，想区区百里，难淹良骏。
舆论怀报也，暂把玉山，寄与丹青晕，寿旦方临，祠堂其立，底事古今谁胜。
自有养生妙诀，赢得朱颜芳鬓。
犹更好。
佩金鱼宝带，凌烟优选。
皇都春早，正媚景霁色，融和时候。
宿霭初收，祥烟新布，桃李满林惟绣。
挺生圣朝哲辅，风采独居人右。
世希有，看陈思名族，平阳革裔。
眷厚知已久，近辅名藩，符竹频分剖。
一节趋朝，神京作镇，高掩昔年贤守。
芝检异恩才下，玉笋清班须簉。
寿龄远，与湖册同永，松椿同寿。
梅含春信，冒北律严寒，南枝先暖。
月上初弦，萱开九叶，嵩岳诞生英俊。
冰玉丰姿莹彻，锦绣文章焕烂。
人歌赞，是今朝卓鲁，他年伊旦。
犹羡瓜期近，课春九重，优陟公卿选。
列鼎鸣钟，乘轩袭冕，直把功名占断。
好是宾僚会宴，争捧觥觞频劝。
重重愿，与青青松柏，岁寒难变。
台衮筹边，京师蒙福，两淮谈笑尘清。
正銗筒无讼，桴鼓亦稀鸣。
阅武分弓角射，催春事、亲劝农耕。
何须付，寻花问柳，小队出郊坰。
功名。
今已就，九重近天，好去辞荣。
算人间极贵，何似长生。
刺占梅山日月，观二妙，玉纹枰休辞醉，洛阳花信，香到露华亭。
蓬海移春，卿云约月，庆传王母骖鸾。
九仙福地，不减玉龟山。
况是莱儿绣斧，都衬得、彩舞斓斑。
瑶觞举，平反一笑，功行足三千。
木天。
来瑞节，行封两国，宫锦蝉联。
更孙枝满座，兰畹芝田。
中诏肩舆上殿，称万寿，椒掖欢颜。
黄钟数，从新九九，巧历演长年。
十月小春时，蓂舒六翠。
天佑皇家诞贤裔。
熊罴协梦，疑是麒麟分瑞。
世间无限事，都如意。
粉阵香围，香娇玉媚。
春酒争持泛琼蚁，笙歌缭绕，同祝我公千岁。
他年陪绿野，拼酣醉。
清晓于门开寿宴，绮罗香袅芳丛。
红娇绿软媚光风。
绣屏金翡翠，锦帐玉芙蓉。
珠履争驰千岁酒，葡萄满泣金钟。
人生福寿古难逢。
好将家庆事，写入画图中。
杨柳池塘桃李径，华堂寿宴初开。
香团翠幕舞风回。
东山携妓女，北海罄樽罍。
玉笋轻敲红象板，金荷潋潋传杯。
笙歌缭绕宴春台。
华阳闲日月，绿野醉蓬莱。
春水满池塘，春风吹柳。
春草茸茸媚晴书。
春烟骀荡，春色着人如旧。
春光无限好，花时候。
春院宴开，春屏环绣。
春酒争持介眉寿。
春衫春暖，春回遏云声透。
春年常不老，松筠茂。
庆朋良相遇，夷夏均欢，福沾绵宇。
扶日勋高，更补天力巨。
学造渊微，文赓三圣，被褒语。
来自丹台，生逢华旦，身登仙路。
衮绣归来，水晶宫里，燕处超然，去天尺五。
绿发朱颜，照青春如故。
一粒刀圭，五更丹灶，与赤松游处。
只恐看着蒲轮，趣上沙堤归去。
腊残寒峭，渐近新正际。
喜溢门阑蔼佳气。
遇昌辰，符吉梦，岳渎呈祥瑞。
知是天诞人间奇瑞。
文章推晁董，学擅卿云，高揭声猷缙绅里。
上瀛洲册府，师表宗藩，华要地，俱是宸衷注意。
又何止看看便持荷。
更寿为崆峒，广成同岁。
霓旌降节，缥缈蓬瀛里。
前是骖鸾在人世。
云衢沾圣泽，两地疏封，须信道，不减瑶台富贵。
兰帏称寿日，朱紫盈门，碧藕蟠桃奉甘旨。
更何须，求大药饵服还丹，长不老，鹤骨仙标无比。
况壶天日月自延长，看几度人间，百年千岁。
笙簧缭绕，书鼓声喧，佳人对舞绣帘前。
高卷铺衬，广列华筵。
人人献香祝寿，捧流霞，永庆高年。
名香爇，睹重重华盖，金兽喷烟。
一愿皇恩频降，松柏对龟鹤，彭祖齐肩。
二愿子子孙孙，尽贡三元，石崇富贵也休夸，陆地神仙。
更三愿，愿年年佳庆，永保团圆。
喜琼筵乍启，似王母、宴瑶池。
正珠履骈肩，群仙间坐，冰玉交辉。
新词更兼旧曲，听歌声、宛转绕屏帏。
一缕龙香水麝，满堂如彩云飞。
金卮主献宾酬。
无算数醉如泥。
诮不管山翁，霜髯皓鬓，为插花枝。
更阑带花归去，有余香、冉冉惹人衣。
一枕华胥梦觉，恍然身在桃谷。
香浮椒柏，暖入酴酥，非烟晓生帘幕。
绛阙真仙，来自五云楼阁。
青霁路岐游遍，排冠归、水晶城郭。
萧散处，有壶中日月，故园猿鹤。
好是朱颜难老，嬉游处，不减少年行乐。
正好寻春，莫负燕期莺约。
沉沉洞天向晚，按宫商、重调音乐。
愿岁岁，听新声，笙歌院落。
瑞应杉溪县，光动极星宫。
人间盛事此日，岳降自高嵩。
庆兆三阳开泰，散作一团和气，无地不春风。
眉寿八千岁，今代黑头公。
听剑履，上星辰，此行中。
况金瓯姓字，当路那已达宸聪。
管取凤池新命，来自虎关上阙，明日到花封。
王室要师保，叔父勿居东。
人品如君，人尽道，士林横绝。
那更是、关西流庆，三山英杰。
欣遇当年神降日，又逢初度阳生月。
把八千余岁祝君龄，为君说。
君自有，封侯骨。
君不是，栖鸾客。
况如今东阁，正收人物。
坦腹素知王逸少，求贤不必商岩说。
便明朝、有诏自天来，君王礼。
和气应鼙鼓，喜色上辕门。
貔貅万骑，争相庆主将佳晨。
遥望九霄上阙，霭霭庆云澄处，一点将星明。
天瑞不虚应，人杰岂虚生。
况君家，名将旧，有元勋。
上方拊髀，要资颇牧作长城。
管取齐坛入拜，会见凯歌归奏，振起旧家声。
与国同休语，王府又重盟。
云车鹤盖，三岛朝元后。
绿意红情在梅柳。
想仙风从碧落次，吹得春来甘泉，喜见颜红宇秀。
承明厌直，小憩苹洲，箫鼓行春此时候。
华堂深苍耸，天女遥闻，凭细问，应得年长视久。
喜苕霅邦人咏恩波，原有酒如渑，与公为寿。
瑞气氤氲人绛纱。
水沉香荐碧流霞。
疏梅欲破风前蕊，冷菊犹开霜后花。
销粉黛，减铅华。
药炉经卷好生涯。
络滨侍从他年贵，便是蟠桃王母家。
迟日惠风柔。
桃李成阴绿渐稠。
把酒樽前逢盛旦，凝眸。
十里松湖瑞气浮。
功业古难侔。
宜在凌烟更上头。
已向眉间浮喜气，风流。
千岁三分万户侯。
良月霜清，小春寒浅，瑞庭蓂荚双飞。
岭梅香度，初发向南枝。
此际高门袭庆，真金降、金璧生辉。
传瀛海向歆父子，相继大名垂。
广寒，山藉在，笔驱造化，夕照虹霓。
暂徘徊、莲幕名誉交驰。
行继夔龙步武，蓬山静、玉宇春迟。
当清夜，神交大一，相对熟青藜。
正春风初扇，梅蕊飘香，雨余晴书。
箫鼓声中，麝烟喷金兽。
幕府宾僚，杜诗韩笔，竞吐奇争秀。
共指乔松，同瞻峻岳，祝公眉寿。
汉相功勋，陈思文藻，奕世风流，迥居人右。
持节分符，屡试经邦手。
天府剧烦，雍容谈笑，令闻光前后。
君相恩隆，公圭金印，一时亲授。
东风先报上林春。
枝上晓莺新。
凌虹御气，鞭鸾翳凤，来辅玉晨君。
稳步丹墀青云路，金鼎侍凋羹。
南极光中，五云多处，长伴老人星。
谢家庭槛晓无尘。
芳宴启良辰。
风流妙舞，樱桃清唱，依约驻行云。
榴花一盏浓香满，为寿百千春。
岁岁年年，共同劝乐，喜庆与时新。
芙蓉花发去年枝。
双燕欲归飞。
兰堂风软，金炉香暖，新曲动帘帷。
家人拜上千春寿，深意满琼卮。
绿鬓朱颜，道家装束。
长似少年时。
秋风秋露清秋节。
秋雨过、秋香初发。
二仙生值好秋天，气却与、秋霜争烈。
秋霄开宴君仙列。
秋娘唱、秋云低遏。
寿杯双劝祝千秋，镇长对、中秋皓月。
化工着意，向柳稍梅萼，偷回春色。
蓂叶双飞政天上，一点文星初谪。
发藻儒林，当年荣耀，四海声名白。
谪仙飞貌，澹然物外踪迹。
且与笑傲瀛洲，风流词翰，自是西垣客。
异日功成辞富贵，却与赤松游剧。
一曲清歌，三千珠履，不愧非潘璧。
满斟芳醑，仰称遐寿千百。
洪钧转处，都在薰陶内。
瑞世得奇才，赞化工，协调和气。
雄词健笔，谈笑斡千钧，余闲手，尹王畿，治行称尤异。
雍容儒雅，早合登高位。
天路踏骅骝，看峨冠，羽仪班缀。
东风骀荡，玉斝酒鳞红，春不老，寿难穷，莫惜今朝醉。
晓雾散晴渚，秋色满湘山。
青鞋黄帽，忄欠与名士共跻攀。
窈窕深林幽谷，诘曲危亭飞观，俯首视尘寰。
长啸望天末，余响下云端。
白鹤去，荒井在，汲清寒。
醒然毛骨，浮丘招我御风还。
拂拭苍崖苔藓，一写胸中豪气，渺渺洞庭宽。
山鬼善呵护，千载照层峦。
凉吹送溪雨，落日散汀鸥。
暮天空阔无际，层巘绿蛾浮。
上印初辞藩寄，拂袖欣还故里，归骑及中秋。
倚杖饱山阁，回首翠微楼。
一区宅，千里客，旧从游。
甘棠空有余荫，谁解挽公留。
翰墨文章独步，富贵功名余事，当代仰风流。
暂蜡登山屐，终作济川舟。
楚山无际碧。
湛一溪晴绿，四郊寒色。
霜华弄初日。
看玉明遥草，金铺平碛。
天涯倦翼。
更何堪、临岐送客。
念飞蓬、断梗无踪，把酒后期难觅。
愁寂。
梅花憔悴，茅舍萧疏，倍添凄恻。
维舟岸侧。
留君饮，醉休惜。
想柯山春晚，还家应对，菊花松坚旧宅。
叹宦游、索寞情怀，甚时去得。
天阔江南，秋未老、空江澄碧。
江外月、飞来千丈，水天同色。
万屋覆银清不寐，一城踏雪寒无迹。
况楚风、连陌竞张灯，如元夕。
山獠静，棠阴寂。
秋稼盛，香醪直。
听子城吹角，青楼横笛。
君不见、苏仙翻醉墨，一篇水调锵金石。
念良辰美景赏心时，诚难得。
困顿春眠，无情思、梦魂飘泊。
檐外雨、霏霏冉冉，乍晴还落。
山黛四围频入眼，柳丝一缕低荣阁。
念沈郎、多感更伤春，腰如削。
风入户，香穿箔。
花似旧，人非昨。
任游蜂双燕，经营拂掠。
海阔锦鱼传不到，洞深紫凤期难约。
谩彩笺、牙管倚西窗，题红叶。
夜来霜拂帘旌，淡云丽日开清晓。
香貌金暖，冰壶玉嫩，佳辰寒早。
橘绿橙黄，袖红裙翠，一堂欢笑。
正梅妃月姊，雪肌粉面，争妆点、潇湘好。
莫惜芳尊屡倒。
拥群仙、醉游蓬岛。
东床俊选，南溟归信，一时俱到。
鬓影摇春，命书纡锦，子孙环绕。
看他时归去，飞觞石涧，侍甘泉老。
帝城春，玉堂深处飞烟。
想圣人、恩隆内职，左珰押赐传宣。
彩衣明、瑶觞膝下，花昼永、锦瑟尊前。
富贵从来，功名余事，鼎彝勒遍笔如椽。
向中禁、琐窗偷觑，王母语当年。
清平世，衣冠是谁，三世甘泉。
记年时、翘才献寿，小诗曾涴苔笺。
望三槐、云霞交映，照五彩、衮绣相鲜。
当日非谀，如今方信，门人称颂是师言。
况自有、两宫醲眷，卜梦亦徒然。
看指日，鼎新化炉，一气陶甄。
衰翁憨甚，向尊前、手捻一枝寒玉。
想见梅台花更好，一片琼田栖绿。
短辔轻舆，大家同去，取酒偿醲馥。
元来春晚，万包空间黄竹。
休恨雪小云娇，出群风韵，已觉桃花俗。
羯鼓声高回笑脸，怎得天公来促。
江上风平，岭南人远，谁度单于曲。
明朝酒醒，但余诗兴天北。
少年心醉杜韦娘。
曾格外疏狂。
锦笺预约西湖上，共幽深、竹院松窗。
愁夜黛眉颦翠，惜归罗帕分香。
重来一梦觉黄粱。
空烟水微茫。
如今眼底无姚魏，记旧游、凝伫凄凉。
入扇柳风残酒，点衣花雨斜阳。
东楼烟重暗山光。
春意堕微茫。
小红嫩绿匀如剪，黯无言、云渡澄江。
没处与人逍遣，倚兰情寄斜阳。
共君今夜举清觞。
投老各殊方。
痴儿官事何时了，恨花时、潘鬓先霜。
唤取客帆聊住，将予同下潇湘。
霏霏小雨恼春光。
烟水更弥茫。
昨宵把酒高歌处，任一声、鸡唱清江。
憔悴杏花如许，情怀应似东阳。
宿酲犹在莫传觞。
消闷苦无方。
几时玉杵蓝桥路，约云英、同捣玄霜。
冷落黄昏庭院，梦回家在三湘。
雪消楼外山。
正秦淮、翠溢回澜。
香梢豆蔻，红轻犹怕春寒。
晓光浮画戟，卷绣帘、风暖玉钩闲。
紫府仙人，花围羽帔星冠。
蓬莱阆苑，意倦游、常戏世间。
佩麟旧都，江左襦袴歌欢。
只恐催归觐，剩宴都、休诉酒杯宽。
明岁应看，钧容舞袖歌鬟。
玉麟春晚，绿篇甘棠荫。
可是惜花深，旋移得、翻阶红影。
朱帘卷处，如在古扬州，宝璎珞，玉盘盂，娇艳交相映。
蓬莱殿里，几样春风鬓。
生怕逐朝云，更罗幕、重重遮定。
多情绛蜡，常见醉时容，萦舞袖，蔌歌尘，莫负良宵永。
尘暗双凫，菊明山径，何妨倦羽知还。
最好是，诗翁醉后，瓶罄罍干。
一笑东风打耳，心无竞、远与春闲。
时时地，觅伴访梅，寻胜登山。
清时俊材定用，看捧诏春郊，月露濡鞍。
况表识、买臣贵骨，琴瑟逾欢。
好向玉堂视草，金章映、莱子衣斑。
山人去，蕙帐夜雨空寒。
浴雪精神，倚风情态，百端邀勒春还。
记卓隐、溪桥日暮，驿路泥干。
曾伴先生蕙帐，香细细、粉瘦琼闲。
伤牢落，一夜梦回，肠断家山。
空教映溪带月，供游客无情，折满雕鞍。
便忘了、明窗静几，笔研同欢。
莫向高楼喷笛，花似我、蓬鬓霜斑。
都休说，今夜倍觉清寒。
雪压小桥溪路断。
独立无言，雾鬓风鬟乱。
拂拭冰霜君试看。
一枝堪寄天涯远。
拟向南邻寻酒伴。
折得花归，醉著歌声缓。
姑射梦回星斗转。
依然月下重相见。
缕金剪彩。
茸绾同心带。
整整云鬟宜簇戴。
雪柳闹蛾难赛。
休夸结实炎州。
且看指面纤柔。
试问苦人滋味，何如插鬓风流。
忍寒情味。
枝染蔷薇水。
揽照清溪花影碎。
笑杀小桃秾李。
一生占断春妍。
偏宜月露娟娟。
欲寄江南春去，乱鸦点破云笺。
市桥灯火春星碎。
街鼓催归人未醉。
半嗔还笑眼回波，欲去更留眉敛翠。
归来短烛余红泪。
月淡天高梅影细。
北风休遣雁南来，断送不成今夜睡。
今秋仲月逢余闰。
月姊重来风露静。
未劳玉斧整蟾宫，又见冰轮浮桂影。
寻常经岁睽佳景。
阅月那知还赏咏。
庾楼江阔碧天高，遥想飞觞清夜永。
天一色。
玉盘冷浸潇湘碧。
潇湘碧。
短亭系缆，隔江闻笛。
胡床对坐凉生腋。
通宵说尽狂踪迹。
狂踪迹。
少年心事，老来难得。
柳幄飞绵，风池暖泛新萍。
燕垒泥香，玉麟堂外春深。
晴云丽日，花浓处、蜂蝶纷纷。
偿春一醉，管弦声里欢声。
况是清时，锦衣重到台城。
故国江山，向人依旧多情。
趁闲行乐，休辜负、冶叶繁英。
彤庭归觐，恁时难驻前旌。
楼前曲浪归桡急。
楼中细雨春风湿。
终日倚危阑。
故人湖上山。
高情浑似旧。
只枉东阳瘦。
薄晚去来休。
装成一段愁。
东风吹梦春酲恶。
琐窗淡淡花阴薄。
一夜曲池平。
小窗云样明。
绿轻眉懒晕。
香浅罗衣润。
未见海棠开。
卷帘双燕来。
江风漠漠寒山碧。
孤鸿声里霜花白。
画舸且停桡。
有人魂欲销。
相从能几日。
总是天涯客。
尺素好频裁。
休言无雁来。
东君管尽闲花草。
红红白白知多少。
末后一奁香。
绿庭春昼长。
道人心似海。
梦冷屏山里。
莫剪最长条。
从教玉步摇。
东风卷尽欺花雨。
月明皎纸庭前路。
月底且论诗。
从教露湿衣。
明朝愁入绪。
各自东归去。
后夜月明中。
绿尊谁与同。
绿帷剪剪黄金碎。
西风庭院清如水。
月姊更多情。
与人无际明。
浓阴遮玉砌。
桂影冰壶里。
灭烛且徜徉。
夜深应更香。
江梅占尽江头雪。
忍寒玉骨夸清绝。
不似杜秋娘。
婆娑秋水傍。
波光涵晚日。
照影从教密。
隐隐认遥黄。
隔溪十里香。
黄昏曾见凌波步。
无端暝色催人去。
一夜露华浓。
香销兰菊丛。
缕金衣易湿。
莫对西风泣。
洗尽夜来妆。
温泉初赐汤。
休文多病疏杯酌。
被花恼得心情恶。
碧树又惊秋。
追欢怀旧游。
与君聊一醉。
醉倒花阴里。
斜日下阑干。
满身金屑寒。
交刀剪碎琉璃碧。
深黄一穗珑松色。
玉蕊纵妖娆。
恐无能样娇。
绿窗初睡起。
堕马慵梳髻。
斜插紫鸾钗。
香从鬓底来。
黄姑青女交相忌。
眼看尘土占芳蕊。
急埽满阑金。
小奁熏水沈。
博山银叶透。
浓馥穿罗袖。
犹欲问鸿都。
太真安稳无。
午庭栩栩花间蝶。
翅添金粉穿琼叶。
曾见羽衣黄。
瑶台淡薄妆。
醒来魂欲断。
掺掺芳英满。
梦里尚偷香。
何堪秋夜长。
霓裳舞罢难留住。
湘裙缓若轻烟去。
动是隔年期。
生绡傅艳姿。
精神浑似旧。
碧暗黄金瘦。
永夜对西窗。
何缘襟袖香。
揉香嗅蕊朝还暮。
无端却被西风误。
底死欲留伊。
金尘蔌蔌飞。
茂陵头已白。
新聘谁相得。
耐久莫相思。
年年秋与期。
金鼎香销浓麝，碧梧影转阑干。
可庭明月绮窗闲。
帘幕低垂不卷。
一自高唐人去，秋风几许摧残。
拂檐修竹韵珊珊。
梦断山长水远。
豆蔻梢头年纪，芙蓉水上精神。
幼云娇玉两眉春。
京洛当时风韵。
金缕深深劝客，雕梁蔌蔌飞尘。
主人从得董双成。
应忘瑶池宴饮。
东风一夜吹晴雨。
小园里、春如许。
桃李无言情难诉。
阳关车马，灞桥风月，移入江天暮。
双旌明日留难住。
今夕清觞且频举。
咫尺清明三月暮。
寻芳宾客，对花杯酌，回首西江路。
年年寓屋称觞处。
陪彩绶、尊前舞。
牢落潇湘归去未。
腊梅开遍，冰蟾圆后，梦断灵溪路。
长年厚福天分付。
算四海、今独步。
涧竹岩花如旧否。
与翁相伴，岁寒庭户，尽占闲中趣。
三年牢落荒江路。
忍明日、辄帆去。
冉冉年光真暗度。
江山舞助，风波有险，不是留君处。
梅花万里伤迟暮。
驿使来时望佳句。
我拚归休心已许。
短篷孤棹，绿蓑青笠，稳泛潇湘雨。
晴日烘香花睡。
花艳浮杯人醉。
杨柳绿丝风。
水溶溶。
留恋芳丛深处。
懒上锦鞯归去。
待得牡丹开。
更同来。
月破轻云天淡注。
夜悄花无语。
莫听阳关牵离绪。
拚酩酊、花深处。
明日江郊芳草路。
春逐行人去。
不似酴醿开独步。
能著意、留春住。
万点胭脂落日烘。
坐间酒面散微红。
谁教艳质撩潘鬓，生怕朝云逐楚风。
寻画烛，照芳容。
夜深两行锦灯笼。
朱唇翠袖休凝伫，几许春情睡思中。
蜀锦吴绫剪染成。
东皇花令一番新。
风帘不碍寻巢燕，雨叶偏禁斗草人。
非病酒，不关春。
恨如芳草思连云。
西楼角畔双桃树，几许浓苞等露匀。
只有梅花是故人。
岁寒情分更相亲。
红鸾跨碧江头路，紫府分香月下身。
君既去，我离群。
天涯白发怕逢春。
西湖苍莽烟波里，来岁梅时痛忆君。
翻阶红药竞芬芳。
著意巧成双。
须信扬州国艳，旧时曾在昭阳。
盈盈背立，同心对绾，联萼飞香。
牢贮深沈金屋，任教蝶困蜂忙。
露英云萼一般清。
揉雪更雕琼。
预喜重阳登览，大家插帽浮觥。
分香减翠，殷勤远寄，珍重多情。
不似绮窗双艳，向人解语倾城。
依微春绿遍江干。
烟水小屏寒。
惆怅雁行南北，新词不忍拈看。
从今寄取，临风把酒，役梦忘飧。
飞絮落花时候，扁舟也到孤山。
风帘交翠篆香飘。
却暑卷轻绡。
最好佳辰相近，寿觞对饮连宵。
仙翁未老，云中跨凤，台上吹箫。
看取他年荣事，鱼轩入侍涂椒。
年来玉帐罢兵筹。
灯市小迟留。
花外香随金勒，酒边人倚红楼。
沙堤此去，传柑侍宴，天上风流。
还记月华小队，春风十里潭州。
年年重午近佳辰。
符艾一番新。
满酌九霞奇酝，寿君两鬓长春。
闺中秀美，何如赋得，林下精神。
早办荆钗布袖，共为云水闲人。
约莫香来，倚阑低瞰花如雪。
怨深愁绝。
瘦似年时节。
岁一相逢，常是匆匆别。
歌壶缺。
又还吹彻。
笛里关山月。
暗雨收梅，晴波摇柳，万顷水精宫冷。
桥森画栋，岸列红楼，两岸翠帘交映。
天上行舟，鉴中开户，人在蕊珠仙境。
况吟烟啸月，弹丝吹竹，太平歌咏。
人尽说、铜虎分贤，银潢储秀，巩固行都藩屏。
棠阴散暑，鼎篆凝香，永日一庭虚静。
红袖持觞，彩笺挥翰，适意酒豪诗俊。
看飞云丹诏，行沙金勒，待公归觐。
莫欺骑省鬓边华。
曾虑苏小家。
彩丝萦腕剪轻霞。
菖蒲酒更嘉。
人别后，叹飞花。
云山和梦遮。
吴笺小字写流沙。
几行秋雁斜。
美人小字称春娇。
云鬟玉步摇。
淡妆浓态楚宫腰。
梅枝雪未消。
拚恼乱，尽妖娆。
微窝生脸潮。
算来虚度可怜宵。
醉魂谁与招。
薰风吹尽不多云。
晓天如水清。
哦松庭院忽闻笙。
帘疏香篆明。
兰玉盛，凤和鸣。
家声留汉庭。
狨鞍长傍九重城。
年年双鬓青。
晓日掠轻云。
霜瓦鳞鳞。
六朝山色俨如新。
家在洞庭南畔住，身在江滨。
华发照乌巾。
无意寻春。
空将两袖拂飞尘。
可惜梅花开近路，恼尽行人。
元夕风光，中兴时候。
东风著意催梅柳。
谁家银字小笙簧，倚阑度曲黄昏后。
拨雪张灯，解衣贳酒。
觚棱金碧闻依旧。
明年何处看升平，景龙门下灯如昼。
雪意初浓，云情已厚。
黄昏散尽扶头酒。
不知墙外夜来梅，忍寒添得疏花否。
休更熏香，且同携手。
从教策策轻寒透。
亭儿直下玉生烟，暗香归去沾襟袖。
客里匆匆梦帝州。
故人相遇一杯休。
疏梅些子最清幽。
双绾香螺春意浅，缓歌金缕楚云留。
不知妆镜若为俦。
倚醉怀春翠黛长。
肉红衫子半窥墙。
兰汤浴困嫩匀妆。
应为长年餐绛雪，故教丹颊耐清霜。
弄晴飞馥笑冯唐。
春梦惊回谢氏塘。
箧中消尽旧家香。
休文多病怯秋光。
空对金盘承瑞露，竟无玉杵碎玄霜。
醉魂飞度月宫凉。
花信风高雨又收。
风雨互迟留。
无端燕子，怯寒归晚，闲损帘钩。
弹棋打马心都懒，撺掇上春愁。
推书就枕，凫烟淡淡，蝶梦悠悠。
过尽百花芳草满。
柳丝舞困阑干暖。
柳外秋千裙影乱。
人逐伴。
旧家心性如今懒。
斗帐宝香凝不散。
黄昏院落莺声晚。
红叶不来音信断。
疏酒盏。
东阳瘦损无人管。
本是潇湘渔艇客。
钱塘江上铺帆席。
两处烟波天一色。
云幂幂。
吴山不似湘山碧。
休费精神劳梦役。
鸥凫难上铜驼陌。
扰扰红尘人似织。
山头石。
潮生月落今如昔。
失脚青云何所往，故山松竹应秋。
痴儿官事几时休。
可怜双白鬓，斗粟尚迟留。
尊酒偷闲聊放旷，夜凉河汉西流。
从教孤笛喷高楼。
与君同一醉，明日旋分愁。
小院轻寒，酒浓香软，深沈帘幕。
我辈相逢，欢然一笑，春在杯酌。
家山辜负猿鹤。
轩冕意、秋云似薄。
我自西风，扁舟归去，看君寥廓。
楚天清绝。
苇岸兰汀，素秋时节。
帘卷湘鬟，香飞云篆，叵看轻别。
明朝底处关山，算总是、愁花恨月。
白马江寒，黄牛峡静，小梅初彻。
宝钗整鬓双鸾斗。
睡未醒、熏风襟袖。
彩丝皓腕宜清昼。
更艾虎、衫儿新就。
玉杯共饮菖蒲酒。
愿耐夏、宜春厮守。
榴花故意红添皱。
映得人来越瘦。
萍蓬踪迹几时休。
尽飘浮。
为君留。
共话当年，年少气横秋。
莫叹两翁俱白发，今古事，尽悠悠。
西风吹梦入江楼。
故山幽。
谩回头。
又是手遮，西日望皇州。
欲向西湖重载酒，君不去，与谁游。
菊润初经雨，橙香独占秋。
碧琳仙酿试新篘。
内集熙熙休试、蚁浮瓯。
家世传黄阁，功名起黑头。
双凫傍故人舟。
咫尺青云岐路、看英游。
暖日丽晴春正好。
杨柳池塘风弄晓。
露桃云杏一番新，花窈窕。
香飘缈。
玉帐靓深闻语笑。
新赐绣鞯花映照。
须信浓恩春共到。
汉家飞将久宣劳，迎禁诏。
瞻天表。
入卫帝庭常不老。
铜壶漏歇。
纱窗倒挂梅梢月。
玉人酒晕消香雪。
促轸调弦，弹个古离别。
雏莺小凤交飞说。
嘈嘈软语丁宁切。
相如敧枕推红毯。
脉脉无言，还记旧时节。
梅花似雪。
雪花却似梅清绝。
小窗低映梅梢月。
常记良宵，吹酒共攀折。
如今客里都休说。
潇潇洒洒情怀别。
夜阑火冷孤灯灭。
雪意梅情，分付漆园蝶。
玉钩珠箔。
夜凉庭院天垂幕。
好风吹动纶巾角。
羽扇休挥，已怯絺衣薄。
扁舟明日清溪泊。
归来依旧情怀恶。
为君唤月骖鸾鹤。
天近多寒，满引金凿落。
春酲拚却。
鶗鴂一声花雨落。
蜜炬红残。
人在青罗步障间。
天公薄相。
惯得柳绵高百丈。
彩笔题诗。
休诵骚人九辨词。
鹤发萧森，玉颜腴润，养就黄芽金鼎。
一区松菊老湘滨，但心远、何妨人境。
衮衣家世，鸣鸾歌舞，到了春冰消尽。
不须惆怅梦中身，这彩选、输赢谁省。
白鹤到时节，霜信满南州。
金盘露重，银潢波浪载天流。
岳渎千龄钟秀，赋出人间英气，清照洞庭秋。
烈日严霜操，竹简万年留。
苏属国，二千秩，若为酬。
杜园阴密，未央前席动宸旒。
入践紫薇郎省，擢赞绿槐公位，指日凤池游。
千顷玉芝熟，准备饭青牛。
晴云低蘸湖光湿。
新凉远带江声入。
风景逼中秋。
移樽月在楼。
蓝田栽竹手。
借竹为君寿。
苍翠一年年。
长承雨露边。
人间秋正好，天上月才圆。
玉霄人不老，对婵娟。
五龙护日，一笑着貂蝉。
禁殿开金钥，宝炬宫壶，诏催移下钓天。
昴奎分秀采，箕翼与长年。
华堂歌宛转，舞蹁跹。
醉围红袖，妙墨起风烟。
回首恩波地，自在江湖，为公一赋新篇。
两两台符映昴躔，南薰披拂寿炉烟。
宝图继统千龄会，金铉调元一相贤。
兰玉满，庆蝉联。
天教世有鲁山川。
霞觞更对瑶池，共看蟠桃着子年。
春到皇都，日边已觉风光丽。
异人名世。
独禀阳和粹。
福寿川增，行庆鸳行缀。
笙歌重。
几多珠翠。
拚取今宵醉。
骑鲸紫霞客，来作世耆英。
襟怀金玉循良，名字古无人。
所至民歌遗爱，脱屣归来绿野，笑傲乐天真。
不学渭滨老，公子自长生。
一杯酒，再三祝，八十春。
从今细数庆集，百度似今辰。
绿鬓朱颜长好，何事紫芝仙草，兰玉自诜诜。
盛事有如此，谁道四难并。
绛阙朝元。
倦飞鸾控鹤，来寓人间。
天教散舒和气，好与春还。
蓬瀛罢宴，褪仙裳、欲冠貂蝉。
应是念、潇湘胜概，来与蕃宣。
宣室向来初见，叹不如、文帝夜半虚前。
多情吊沉赋罢，莫负留连。
经纶事叶，向朝廷、谁与争先。
明岁好，云屏间坐，十分宣劝金船。
海上蟠桃月样圆。
从头屈指几千年。
双成已报春消息，轮与萧郎半月前。
风露晓，月华鲜。
兽炉烟袅水沉烟。
骑鸾鞚鹤休归去，留取人间作女仙。
风云际会。
自军兴勋业，唯公屈指。
中镝红心，骄虏胆丧，中正已回天意。
采石扶危鏖战，激励熊罴乘势。
震天地，沮金狄百万，完颜诛毙。
英卫。
摅红气，寰海共欣，雪恨亡胡岁。
宸眷褒功，华衮貂蝉，荣拜济时左揆。
圣君用贤终始，肯使留侯谦退。
后范蠡，愿永佐中兴，庄椿同纪。
画堂当日诞今辰。
庆门人降西真。
一杯千岁祝遐龄。
莫厌频斟。
不愿头白还黑，不愿齿落重生。
但容艳只如今。
寿等松椿。
迟日笼晴书，新火敛余寒。
东君着意，留恋春色在人间。
故遣蓬瀛仙侣，来布阳和德泽，造化寄毫端。
麾节经行处，喜气满江山。
听歌谣，五夸暖，二天宽。
汉朝侧席，英隽玺诏促征还。
鞭算钱流粟腐，刃往剧剸烦解，启沃动龙颜。
已有白麻笔，草制在金銮。
宗社中兴佐，廊庙黑头公。
故家乔木，十年风虎会云龙。
三镇上流藩翰，千里北门符钥，何许在民功。
刀剑还牛犊，饥馑化登丰。
政成时，春明媚，日和融。
寿觞如海，愿公一酌倒三松。
移取活人心手，归作调元勋业，谈笑共平戎。
还使十书老，直与古人同。
人物英雄，更独抱、无双才气。
年正壮，文章武略，尽曾留意。
破胆欲凭胸内甲，清原宴启舟中誓。
笑区区、燕雀不能知，青云志。
封侯貌，神人比。
社下手，须荣试。
况相门出将，君家常事。
斗印垂金他日贵，寿杯浮玉今朝醉。
看年年、南极倍明时，春明媚。
炎精昌运，庆天为笃生，中兴人杰。
横臆甲兵三百万，要扫群胡妖孽。
抚弱怜贫，排奸击暴，所至人推服。
飘飘志气，伟哉一代英特。
预信衮衮公侯，名闻英胄，素有阴功迹。
腾踏从天上去，笑作龙头奇客。
相印重封，将符再绾，尽履青毡物。
寿杯满泛，年年长醉正月。
风卷霜浓，寒销冰谢。
一年皎月惟今夜。
桑弧蓬矢庆门阑，云旌羽盖连车马。
命服新翻，恩波如泻。
海沂致锦传声价。
晓来和和气着梅梢，春随温诏看看下。
紫府延龄，瑶池开宴。
人间好事都如愿。
凤雏喜带桂宫香，东床镇压鸾台彦。
酒乏金杯，香飘龙篆。
大家齐把瑶觞献。
中兴天子急贤才，相期共入金銮殿。
镜天露洗，荡仁风，满县正开桃李。
无讼堂深晴画永，帘卷鹅山浓翠。
吏散棠阴，鸟啼花用，箫鼓弦歌地。
印封碧苏，笑谈无限清致。
佳会正属悬弧，十分蕉叶，共祝千秋岁。
道骨仙风元自有，功业人间游戏。
名覆金瓯，班联玉笋，行庆风云会。
莲舟容与，此时归继仙裔。
楚天春晚，尽替了，残红点成层碧。
蝴蝶蜂儿娇未足，舞破游丝千尽。
一夜风高，满天清露，冷浸琼楼彻。
遮鸾绕凤，使君不是凡骨。
游荡偶尔人间，铃斋谈笑，好作龚黄匹。
火急功成天上去，却问蓬莱消息。
酒泻鹅儿，十分金盏，染就眉间色。
满城争看，一封鹗荐飞入。
重阳还近秋光好，银屏翠箔凉透。
凤髓炉温，鱼轩瑞应，天与冰壶清透。
多文在手。
更赖玉腰肢，唾花衫袖。
旧约梅仙，为来人世作珍偶。
虚堂帘半卷，化工何限意，妆点时昼。
裛真香葵倾劝盏，都把芳心为寿。
当歌对酒。
愿绿发朱颜，镇长依旧。
宝箓名高，已书千岁久。
文章太守，今作湖山主。
冰雪照人清，赋仙家、出尘风度。
流芳积庆，故自有渊源，家将相，世侯王，勋德藏盟府。
政修人治，千里歌来暮。
有脚是阳春，鼓和风、遍充寰宇。
芝泥封诏，肯为郡人留，苍玉佩，紫金貂，稳上星辰去。
云蒸雷动。
庆瑞岳降真，祥生申甫。
元后慈贤，勋臣英烈，百世显光家谱。
久许致身忠孝，何止满怀今古。
听舆论，是侯王苗裔，神仙俦侣。
争赌藩尹盛，刑揩政成，和气横眉宇。
北阙莺花，西湖风月，旌骑稳游天路。
福海寿山无比，烂醉黄堂歌舞。
正荣耀，有华姻宠授，清朝恩数。
风云嘉会，有英杰瑞时，来符平泰。
子建才华，平阳勋业，流庆至今犹在。
闾史卿来曾记，骨相堂堂庞艾。
少年日，已心包云泽，名高嵩岱。
超迈人尽道，今代吏师，小试犹淹大。
两路登车，三州出牧，游刃了无凝碍。
便合进推荷橐，迤逦参陪天縡。
愿从此，奉明君真相，优游千载。
百年卿族。
更七叶桂籍，蝉联相续。
早冠鳌峰，入持魁柄，却商野耕岩筑。
缙绅望山瞻斗。
勋业铭书金竹。
倦陶冶，暂镜湖舒啸，琳宫休足。
催促。
归秉轴，须与君王，同享无疆福。
缓访赤松，莫留绿野，宇县待公恢复。
手把命镠堂印，腰束精珪寒玉。
愿岁岁，看和羹梅绽，古阶槐绿。
破腊星回春可数。
天佑中兴，岳降神生再。
造膝一言曾寤主，翱翔历遍清华路。
盖代功名知自许。
倦把州麾，小向琳宫住。
早晚诏催归禁署，致身宰相双亲具。
弥诞秩初筵。
催舞春雷杂管弦。
惊破梅梢香喷雪，都缘。
王母瑶池会列仙。
残腊嫩寒天。
恰在正朝两日前。
搀借椒花先献寿，新元。
重数壬辰第一年。
水沉香霭，满钱塘千里，秋烟如织。
万井欢声瞻宝钱，遥指明星南极。
辇路看花，神旗垂彩，名冠金门籍。
平阳家世，凌烟都减颜色。
须信勋业风流，阳春有脚，到处开桃李。
洊拥油幢宸眷重，吴越江南江北。
认取疏梅，东君深意，遣调羹消息。
凤书飞下，绿槐元自相识。
明月双溪上，胜景号金华。
当年此夕，多少鸾凤杂云霞。
共拥飘摇倦伯，来作人间英杰，王谢旧名家。
纶綍妙文采，帷幄富忠嘉。
圣天子，形梦寐。
眷尤加。
麒麟烟上早晚，丹陛听宣麻。
鼎袖无穷勋业，岁岁薰风日永，萱秀北堂花。
潋滟绮筵酒，寿算等胡沙。
杲杲重光，遥山耸翠，九天秋气高明。
露团仙掌，初月挂前星。
帝念吾君父子，亲传授、光启中兴。
生储后，是为三圣，一道以相承。
升平。
当此际，黄花照座，丹桂充庭。
对两宫喜色，百辟欢声。
好是橙黄橘绿，宣猷殿、酒碧香清。
重重庆，尧仁舜孝，亲见禹功成。
华表鹤重来，嘉禾合穗。
天命真人救斯世。
故仙子来佐，中兴之际。
这回真是个，风云会。
天水庆源，钱塘潮势。
主圣臣贤千岁。
半钩月小，一剪梅花香细。
太平无事也，休辞醉。
直节傲山雪，偃画咏松风。
天香真色来报，春信月明中。
六七日分景纬，五百年间英气，相值产维崧。
君子中庸也，天下有胡公。
把州麾，将漕计，简渊衷。
淳熙新政，往风虎，趁云龙。
底用玉卮卜寿，看取天然难老，高竹与长松。
更有红梅实，调鼎告成功。
希夷本是儒先祖。
云仍来自神仙所。
前日一阳生。
德星今夜明。
灵椿殊未老。
仙桂双双好。
好是百花魁。
年年称寿杯。
照水绮霞明木杪。
彩翼双栖，未觉桐阴少。
正是一年秋光好。
世间重赌香山老。
祝寿人如群玉绕。
满酌金莲，愿永谐歌笑。
仙客莫疑来下早。
洞中日月天昏晓。
园林夸富贵，红绿簇枝头。
阳和毓秀，气劘屈贾压曹刘。
翰墨场中独步，洒落胸中万卷，横截百川流。
邈视青云侣，俯首看瀛洲。
到如今，萦扃务，尚淹留。
庙堂应得好语，早晚觐宸旒。
从此立登要路，便可羽仪台阁，指日凤池游。
岁岁蟠桃会，椿算八千秋。
飞花闲院落。
渐燕觜泥融，蜂髯香薄。
风光未全恶。
有出林青杏，殿春红药。
东皇旧约。
把余芳、一时留著。
等君侯维岳佳辰，惜景为供春酌。
新乐。
谁番清韵，非石非金，金城弦索。
如闻荐鹗，青云外，有飞削。
双凫容与，摩天东上，稳步鸾台凤阁。
管平泉，尺锦归时，发犹未鹤。
垛翠云蓬远。
日鸟高、炎官直午，暑风微扇。
二六尧蓂开秀荚，跨海冰轮待满。
怪院落，笙箫如剪。
太乙然藜天际下，度卯金仙子，生华旦。
依日月，近云汉。
经时持橐明光殿。
问江乡年来有几，只君方见。
入座夫人难老甚，炯炯金霞照眼。
笑指点，琼舟权劝。
愿得调元勋业就，为红泉石磴轻轩冕。
归共作，赤松伴。
突屼金仙屋。
素秋沈、长空霁雨，万山如浴。
惊破元戎呼小队，来看飞泉喷玉。
正晚谷，清镜圆熟。
还是紫微初度至，对禅关，自奏长生曲。
留杖屦，倚松竹。
汉中念远眉休蹙。
问擎天拄地个，事只今谁独。
看领召环回鹢首，笑把江神要束。
任碾破，澄波新绿。
去了中兴台辅叶，挂貂蝉莫受风埃触。
归绿野，种瑶簌。
季琯灰融，盛寒里、梅香乍放。
元道是酿成和气，间生名将。
马革裹尸男子志，虎头食肉通侯相。
更胸中、十万拥奇兵，人皆仰。
腰金印，垂玉帐。
忠胆锐，雄心壮。
倚辕门几望，北州驰想。
且倒长江为寿酒，却翻银浦千寻浪。
算时来、一笑洗胡尘，迎天仗。
老子生朝，萧然坐离骚窟宅。
更莫诧、才雄屈宋，诗高刘白。
不向凤凰池上住，不逃鹦鹉洲边迹。
谩一官、如水过称呼，诸侯客。
平生志，水投石。
首已皓，心犹灵。
算陆沉雄奋，总非人力。
广武成名惟孺子，高阳适意须欢伯。
睨醉乡、一笑抚青萍，乾坤窄。
老火西流，风露洗、银湾一色。
还又近、半秋天气，月将成魄。
玉燕来时清梦觉，书麟游处飞仙谪。
问东南、一尉着斯人，如何得。
君不学，吴门卒。
君不问，长安狄。
且持杯半揖，楚江鸂鶒。
东府西台看历遍，归来绿野盟泉石。
却从容、三万六千朝，追元白。
小驻碧油，公两载、重临初度。
满全楚，袭人和气，拍天歌舞。
波涌荆江流不断，地连巫峡山无数。
指此山、此水诵公恩，难忘处。
民有恨，来何暮。
民有愿，归无遽。
各相携卧断，衮衣归路。
只恐九重劳梦寐，不容十国私霖雨。
看便飞、丹诏日边来，朝天去。
记征鸿归候，梦燕来时，雪清梅瘦。
寒日迎长，觉微宽宫漏。
翼轸分辉，斗牛呈瑞，间气维钟秀。
江左风流，夷吾家世，尘源深厚。
况是新闻，日边增秩，诰墨方妍，玉符将剖。
五马西还，看鸳鸿为偶。
我有新词，不论龟鹤，会祝公眉寿。
南浦长春，西山不老，年华同久。
菊黄萸紫，近重阳、天气秋光如洗。
怀燕占熊，还又应、崧岳生申时节。
玉女擎香，金仙持送，锦里欢声彻。
照人风度，满怀俱是冰雪。
那更千里江城，政成人化，比春生秋杀。
双凤云间御诏墨，将下十行新札。
黄阁亨衢，碧油重幕，稳复清毡物。
策勋归去，蟠桃犹许三窃。
山光堂下，恰催花雨过，韶华将半。
蝶舞回风莺度曲，暖响笙箫庭院。
泥轼仙翁，当时此夕，正梦投怀燕。
紫髯黄发，到今如此清健。
岂但风月平分，海沂千里，流得欢声遍。
屈宋江山，还助说，莫惜金荷频卷。
问寿何如，凤池三到，却放壶天晚。
赤松应待，挂冠归伴萧散。
生申时节书云月。
惊怪玉梅开不彻。
犯寒那得一枝春，要与邦君供胜绝。
可轩有个词清切。
解送双凫朝降阙。
一声声祝一千年，试倩雪儿歌几阕。
晓色收梅雨。
玉衡高、寒杓插午，月生银浦。
一片祥光横碧落，幻出新晴院宇。
拥阆苑、擎香天女。
簇引飞仙来瑞世，向鸟衣巷陌，生文度。
人物似，古怀祖。
履声合上尧阶去。
问如何低回计幕，蜀山深处。
金字催还知有日，且听尊前妙语。
更领略、双成歌舞。
愿借流三峡水，与君侯尽作流霞注。
觞百举，寿千数。
绛河清，丹阙晓。
云路烛龙照。
鹤发仙翁，笞凤下天眇。
莹然璞玉襟怀，层冰风表。
镇长住、人间三岛。
怎知道。
不用九转丹砂，灵椿自难老。
骥子麟儿、勋业付渠了。
已持红药开时，赤松游处，寿觞对、壶天倾倒。
荣喉娇脆，燕体轻盈，争翻妙舞新声。
元是君侯生日，爽气澄清。
天应人为献寿，春着意、花也留情。
恣豪饮，似流觞曲水，前度兰亭。
况遇湖山官满，无一事、身心分外安宁。
买个归舟，随鸥趁鹭长征，看西真桃熟，南极星明。
江上小春来几许，湘桃已发微妍。
开云今夕降飞仙。
花神回暖律，天女炷祥烟。
见说士元方展骥，低回共应尘缘。
人间更住一千年。
却骑丹凤去，归到五云边。
秋色三分才过二，江城又近重阳。
翠蓂双荚为谁芳。
梅仙生此日，神物自呈祥。
陶菊半黄萸斗紫，一时来共飞觞。
祝君腾踏比奇章。
玉枝元不许，眉寿与天长。
解事西风真可意，秋声不到尧蓂。
尚余荚十分清。
知君当此际，清梦应长庚。
道骨仙风元不老，天开鹤算龟龄。
更看宝带换红鞓。
拂衣辞筦库，谈笑取功名。
三月桃花浪。
涌荆红、浮光散彩，倚空千丈。
杨柳阴中长堤路，一片笙歌暖响。
春待晚、气清天亮。
闻道君侯生此日，具虎头、飞食封侯相。
风度远，襟怀爽。
宝杯为我倾家酿。
醉乡深，何妨更尽，吸川鲸量。
富贵时来应自有，岂在随人俯仰。
且共把、眉头开放。
但得仙风长不老，又安知、不做东南将。
勋业付，云台上。
江梅还是嫁东风。
夜半春心一点融。
知道个人生此日，暗香浮雪荐金钟。
阳春一曲无他愿，长愿梅花似玉容。
教见夫荣并子贵，与梅同过百年冬。
腊近嘉平，谁教放、梅梢弄雪。
更为问、霜前甘泽，应何时节。
十荚尧蓂开翠羽，一番潘貌蒸红颊。
是武夷、六六洞王中，生贤哲。
头未雪，心犹铁。
柔不茹，刚难折。
个功名怀抱，试看摅发。
渌水中间辞地角，绛霄高处朝天阙。
管痴儿、事了挂冠归，方华发。
居士生朝，元来是、湖山胜日。
长共荐、霜前篱落，半黄橙橘。
酒压浮蛆新旨酽，香浮瑞兽祥烟密。
更小蛮、清唱入时宜，声飘逸。
湖海量，冰霜质。
年未老，身犹屈。
记平生操履，几曾亏失。
季野阳秋虽有自，伯仁崆峒原无物。
待着君、添个老人星，人间出。
解语宫商，为谁奏、长生一曲。
见说道、宓堂深处，宝香芬馥。
月里飞仙云际下，乘鸾来伴凫仙宿。
约年年、生日醉冰笋，簪梅玉。
花与貌，争清淑。
云共发，斗新绿。
尽壶觞为寿，苦无他说。
有子有孙真老大，无嗔无妒家和睦。
更鸾花、剩着几番封，平生足。
逗晓晴烟敛。
过书云、祥开五日，漏添宫线。
葭莞飞灰微度暖，眷着梅梢尚浅。
怪深院、笙箫如剪。
非雾非烟浮月观，应麟书，吐处豪英产。
迟绣斧，启华宴。
楚腰舞彻霓裳遍。
拥金船，柔纤莹玉，十分争劝。
醉入无何休莫问，日下长安非远。
况一点、眉黄新见。
掩鼻功名须办了，赋归来、却访乔松伴。
应未许，雪枝汗。
急雨收庚暑。
倚三峰、祥光万丈，晓窥临汝。
金石台边人语闹，惊怪麟书夜吐。
又却是、重生申甫。
笔底婆澜翻瀚海，更风流，不减王文度。
冰共雪，是标矩。
双凫有底人间住。
为萍江，一齐洗尽，吏奸民蠹。
见说王堂新有诏，趣近尧天尺五。
看紫闼黄扉平步。
我有新翻长寿曲，愿淮波、衮衮长东注。
波未竭，寿无数。
落落南班间世英。
风流人物汉更生。
当时良月垂孤处，天女惊香下广庭。
鲸作量，兕为觥。
尽倾家酿祝修龄。
校雠天禄须君辈，藜杖看陪太乙皇。
瑞霭朝迷紫极宫。
梅香轻度琐窗风。
关西都护生时节，来吐芳心献寿钟。
头未白，频先红。
臂强方解挽雕功。
银符玉帐轻毡在，稳著功名继乃翁。
小春撋就双桃靥。
伴他二六尧蓂荚。
红绿若为新。
个时生玉人。
玉人持酒笑。
笑与仙翁道。
从此百年中。
莺花几度封。
瑶台夜冷清霜泣。
听得双成语。
有人乘月下云端。
吹彻凤箫来此、伴栖鸾。
尊前有个新番曲。
不唱蟠桃熟。
一杯聊驻玉精神。
长与雪梅争韵、更争春。
菊花不等重阳到。
昨夜都开了。
问知仙子是生辰。
彩翠浮金来供、玉壶春。
周郎莫计文君寿。
头白须相守。
从今更数百年期。
月底云间同跨、彩鸾归。
蓂飞八叶书云后。
此日孙枝秀。
爱他风味似吾人。
都是笔头能篆、又能文。
青青两鬓年方壮。
儿女俱成长。
要添福寿与荣华。
教取一庭兰玉、共成家。
疏梅淡月年年好。
景思今年早。
迎长时节近佳辰。
看取衮衣华发、尽麒麟。
酒中倒卧南山绿。
起舞人如玉。
风流椿树可怜生。
长与柳枝桃叶、共青青。
千崖滴翠。
正秋高时候。
橙黄橘绿又重九。
有蓬壶仙子、赤鲤来游，风云会，施展经纶妙手。
去年称寿处，北斗天浆，今夜天浆挹南斗。
听笙箫云里奏，月满琼楼，瑶台上、拥出嫦娥观酒。
待脚踏层云倒天河，尽倾向霞觞，与君为寿。
昨宵灰动，有阶前春草，侵凌春雪。
碧玉堂前为寿处，齐祝遐龄千百。
夜冷笙箫，庭深灯火，应照梅妆额。
容华依旧，向来姑射标格。
独恨绾系日边，东风回首，还有溪山隔。
怅望云飞，凝伫久，空使怀英心折。
遥折一枝，饱斟花露，再拜瞻南极。
愿言来岁，凤池同看春色。
腰下重金贵，眉间一点黄。
定知从此庆非常。
况有阴功宜寿、等天长。
乞得仙家酒，来称诞日觞。
乃翁阿母醉何妨。
行见诸郎接武、上明光。
双阙步云尾，六阁上鳌头。
侍臣冠底，英英人物是君侯。
闻道东皇深意，回想西清往事，早晚启金瓯。
丹扆伫宏略，黄阁待名流。
九秋天，千岁日，一樽酬。
策勋黄石，相期茅土更封侯。
稳扈钩陈天仗，净扫搀抢氛祲，按辔入神州。
收了卢龙塞，却访赤松游。
春回天际，见柳眼翠窥，梅腮粉腻。
日庆三阳，时逢千载，帷幄挺生元帅。
亘古抚今忠义，天下安危注意。
负英伟，信功高耿贾，勋侔霍卫。
和气。
东风里，楼阁五云，玉帐环珠翠。
庙食真扬，人怀邵父，当代虎臣难比。
拟把倩桃为寿，莫惜金花沉醉。
受阃寄，佐君王神武，复恢舆地。
澹露零空，好风光袂，月华飞入觥筹。
青莲碧藕，芡实与鸡头。
笑傲纶巾羽扇，有如此、人物风流。
西湖上，不妨游戏，民富自封侯。
骈蕃。
新宠渥，叶华延阁，领事园丘。
看木牛流马，恢复神州。
万里凉霄浩渺，使星共、南极光浮。
从今好，一秋长醉，直醉过千秋。
虎踞龙蟠万古雄。
横飞一节大江东。
今归定作鸾坡客，笔底山川写不穷。
吟絮柳，赋东风。
年年春在建章宫。
天教随佛生人世，恰似河沙寿我公。
星宿呈祥，溪山钟秀，凛然生此真贤。
冰清玉润，还称岁寒天。
正是梅梢酝雪，探江南，春信先传。
庭轩爽，涓涓皎月，今夜十分圆。
开筵。
称寿处，歌尘飞动，舞袖蹁跹。
愿公与椿松，对阅天年。
第恐宏才重望，不容暂吟醉苕川。
龙光近，行看凤诏，来自日华边。
冰玉神人，岁寒时节迎初诞。
照溪梅绽。
秀岭孤松远。
香雾氤氲，不放重帘卷。
歌声缓。
酒杯深劝。
此会年年见。
千枝蔓仙牒，眉宇肖苍龙。
就中天赋英杰，玉磬照金钟。
满袖春风和气，散在苕溪霅水，讴歌颂儿童。
好个庙堂样，貂弁马头公。
烛如椽，香似雾，宴蓬瀛。
我家寿酒须信，不与世间同。
昨夜欢传清禁，今日黄堂歌舞，千载一相逢。
来岁五云里，宣劝折黄封。
今夕是何夕，南极见祥光。
自天飘下佳气，五色覆黄堂。
为借监梅妙手，暂对袴襦欢颂，森戟护凝香。
余事剩吟咏，金薤灿琳琅。
眷田园，松迳旧，菊畦荒。
欲乘风驭归去，策杖从相羊。
物外乾坤自在，壶里无尘日月，千岁傲义皇。
天意未应许，军国要平章。
身世谁人知觉梦。
阳焰空花，尽被三彭弄。
可但运机畦上瓮。
由来不了轻根重。
休要寻文披大洞。
丹鼎屯蒙，养取元珠动。
意马此时何用鞚。
长生自与天齐共。
挑尽银缸半夜花。
拍帘风劲卷龙沙。
香传梅福深深意，春在钱塘小小家。
鸳被半闲才子恨，莺簧初转史君夸。
归来醉体娇无力，压尽名园无限花。
自古称稀，须信道、人生七十。
当七月、庆生佳节，更逢七夕。
丹鼎麻姑多两转，蟠桃王母无双实。
更竹林、作者茂芝兰，俱无敌。
持觞劝，辰拱北。
阴功在，头俱黑。
况轲亲教子，同声战国。
九万鹏程当不二，八千椿寿看逾一。
愿从今、屈指再从头，山中日。
玉纤倒把罗纨扇。
屏山半倚羞人见。
回首忽相逢。
桃花生嫩红。
见了娇无语。
还向屏山去。
略略转秋波。
客愁无奈何。
倚藤临水，照丰姿自笑，天然丘壑。
利鞅名缰成底事，空把此身缠缚。
李杜文章，良平事业，且束之高阁。
浩然归去，暮霞残照零落。
闻道西北埃尘，东南形胜，次第清河岳。
此等功名尘世事，与我初无关约。
十里松萝，一蓑烟雨，说甚扬州鹤。
倚栏长啸，玉轮飞上天角。
懒取冠儿，只偏带、一枝翠柏。
记刺指、封书罗带，尚余残血。
愁入柳眉云黛蹙，汗凝桃脸胭脂湿。
把玉纤、掩定古词名，猜谁识。
瓶已坠，宁无阙。
盟已负，难成匹。
念当年亭院，画楼东北。
烛影烧残蝴蝶梦，縠纹皱起鸳鸯翼。
叹如今、憔悴意前欢，重门隔。
裙儿六幅，谁染秋波绿。
一搦柳腰两过，樽前粲粲玉。
暑气消烦溽。
日月飞车轴。
线幕黄帘风露。
那堪人在天北。
叶底无风池面静。
掬水佳人，拍破青铜镜。
残月朦胧花弄影，新梳斜插乌云鬓。
拍索闷怀添酒兴。
旋撷园蔬，随分成盘饤。
说与翠微休急性，功名富贵皆前定。
粉絮飘琼树，摇花结玉池。
蕊仙滕六逞瑰奇。
都把银河细剪、做花飞。
小院风声急，歌楼酒力微。
闷中犹记去年时。
呵手牵人相伴、塑狮儿。
罗雾薄、绀绿拥重重。
八幅宝香薰锦绣，一床烟浪卷芙蓉。
屏翠叠东风。
云点缀，香汗透玲珑。
螺髻松松沾玉润，樱唇浅浅印珠红。
人在翠华中。
情刀无断。
割尽相思肉。
说后说应难尽，除非是、写成轴。
贴儿烦付祝。
休对傍人读。
恐怕那懑知后，和它也泪瀑漱。
蒲帆十幅。
飞破秋江绿。
天际彩虹千丈，阑干外、泻寒玉。
一雨收残溽。
云山开画轴。
试问故人何处，青楼在画桥北。
英荚才开六，宝历已当千。
人间收尽繁溽，凉意入虞弦。
尽道荐衡交剡，更值生申佳节，喜色动闾阎。
终夜望银汉，文宿贯台躔。
定燕秦，封晋魏，信当然。
处处红莲开幕，曹掾岂能淹。
见说玉堂飞诏，已许金闺通籍，蓬岛伴神仙。
来岁寿卮酒，应醉御炉烟。
帘拍风颠，云共雨、商量欲雪。
愁不寐、兽炉灰冷，寸肠千结。
罗带只贪珠泪擤，金钗不整乌云侧。
对菱花、空自敛双蛾，伤离别。
心下事，凭谁说。
愁与恨，如山积，被傍人调闻，呢龟成鳖。
塞雁来时空怅望，梅花开后无消息。
恨薄情、拚却与分飞，还重忆。
强将纸帐醉梅化。
千劫应知作热沙。
梦逐梨云迷去路，曲随杨柳到伊家。
客怀暗遣心头恨，醉眼休将口上夸。
清晓酒醒人不见，离愁片片逐飞花。
把定离觞不肯斟。
闻君未醉尽衷情。
丁香空结千般恨，柳线难萦一片心。
只把文章酬素愿，莫贪歌舞阻归程。
凭君试问湘江竹，班是阿谁旧染成。
长亭无路对孤斟。
自古离家三日情。
慷慨要酬平昔志，猖狂休起少年心。
兰闺寂寂空回首，松盖亭亭认去程。
展转清宵成不寐，巫山有梦几时成。
温柔乡里睹春容。
无语闲将脚带松。
魂梦阳台迷暮雨，丰姿洛浦挹仙风。
追陪梅下黄昏路，仿佛槐安富贵宫。
旧恨上心空有感，扫除全付一杯中。
功名富贵，算到头，怎免委沟填壑。
曳钓抱琴秋水畔，肯与微官空缚。
五亩苍阴，一丘寒碧，说甚凌烟阁。
静观物理，从他荣悴开落。
任待人谷鸣雏，不须歆艳，免使朝南岳。
脩竹长松常与伴，更有寒梅堪约。
夜且三更，西风万籁，入耳悲猿鹤。
从头洗去，更无一点圭角。
昼永无人深院静。
一枕春醒，犹未堪临镜。
帘卷新蟾光射影。
连忙掠起蓬松鬓。
对景沉吟嗟没兴。
薄幸不来，空把杯盘饤。
休道妇人多水性。
今宵独自言无定。
玉立亭亭树，水澌小小池。
园林遍地幻珍奇。
战罢奇鳞无数、满天飞。
云冻风威惨，天低月色微。
红绡暖帐浅斟时。
那更樽前清韵、听歌儿。
枕痕如劚。
一线红生肉。
睡起娇羞无语，远山坐对横轴。
烧香频祷祝。
偷把简儿读。
字在那人何在，泪珠飞下蔌蔌。
干结青铜，根走石、参天古柏。
最好是、苍阴不怕，火云如血。
雪里直疑神物护，雨余任待霜皮湿。
但只愁、涧底老风烟，无人识。
栋梁用。
知难缺。
轮囷辈，俱非匹。
望长松万丈，徂徕山北，一种刚姿雕样劲，共扶大厦翚斯翼。
便作舟、归去也何愁，蓬莱隔。
休羡莺花，春富贵、韶光九十。
最好是、清秋时候，人间何夕。
天上紫云车趣驾，殿中青鸟音传实。
正女牛、南极一齐明，光相敌。
诗在手，堂趋北。
染豪处，池翻黑。
看回鸾飞诰，宠封新国。
福比箕畴兼备五，寿除彭祖千中一。
更好将、大衍数重推，来复日。
七叶蓂开，正祈巧、穿针时节。
织女不骖王母驾，谪生名阅。
鹤算七旬书宝箓，鹊桥千丈飞银阙。
更玳筵、银烛照红妆，神仙列。
歌宛转，莺调舌。
番舞袖，风回雪。
对寿觞频劝，寿星明洁。
今日汉宫千岁药，明年唐殿长生月。
问班衣、戏彩是何人，蓝袍客。
缟兔黔乌，送不了、人间昏晓。
问底事、红尘野马，浮生扰扰。
万古未来千古往，人生得夫知多少。
叹荣华、过眼只须臾，如风扫。
篱下菊，门前柳。
身外事，杯中酒。
肯教它萧瑟，负持螯手。
漠漠江南天万里，白云人望何时到。
倚西风、吼彻剑花寒，频搔首。
何人四座环歌扇。
平生有限何曾见。
今日忽遭逢，流霞映脸红。
此恨凭谁语，梦逐巫山去。
对景苦奔波，其如愁思何。
慧刀挥处人头落。
虹霓万道冲云脚。
灭尽我人心，何劳向外寻。
白莲生火里，法忍无生死。
忍辱两皆空，龟毛兔角同。
怪见台星离紫极。
果然揆左还虚席。
明日人间逢七夕。
真难得。
生贤特也涓良日。
饤坐侯鲭人罕识。
流璃都把宾筵秩。
寿祝乔松谁与敌。
珠落绎。
樽前一列金钗十。
熟见蟠桃几，岁阅大椿千。
鞭鸾间出簇拥，仙仗蔼丝弦。
落尽纨罗习气，都把诗书酝籍，忧念到闾阎。
人物降崧岳，文采焕奎躔。
搏扶摇，游汗漫，气飘然。
珠曹莲区区，州县步难淹。
鹗荐交腾当路，凤诏飞来伊夕，称寿萃群仙。
事业登黄阁，图绘上凌烟。
海阔何人，工剪水、飞花作雪。
刚不北、秋高风劲，露凝霜洁。
遍地直疑琼玉砌，对人恍在珠玑侧。
比寻常、万翠与千红，浑然别。
梁园内，都休说。
蓝关路，堆如积。
把行人冻得，头颅如鳖。
翡翠帘中杯潋滟，销金帐里姑情息。
偶兴来、访戴起山阴，真相忆。
功名果何物，天欲付英豪。
请看襄汉，今日谁驾六灵鳌。
阅礼崇诗元帅，大纛高牙临塞，砥柱一洪涛。
百辟拱辰极，欢动赭黄袍。
策无遗，勋益著，德弥高。
定知阳报，谢庭兰玉付儿曹。
秀发如君独擅，浑似当年幼度，文武素兼韬。
岁岁长为寿，霞液荐蟠桃。
红杏香中，绿杨影里，画桥春水泠泠。
深沉院满，风送卖花声。
又是清明近也，粉墙畔，时有迁莺。
当此际，人传天上，特降玉麒麟。
风云。
今会遇，名邦坐抚，入侍严宸。
更儿孙兰玉，都是宁馨。
脆管繁弦竞奏，蕙炉袅，沉水烟轻。
华筵罢，江城回首，一点寿星明。
荣魁鹗荐。
一举南宫膺妙选。
人物规模。
楚楚吾家千里驹。
彩衣侍酒。
更祝二亲无限寿。
父子荣迁。
俱侍玉皇香案前。
梅梢腊尽春归了。
毕竟春寒少。
乱山残烛雪和风。
犹胜阴山海上、窖群中。
年光老去才情在。
惟有华风改。
醉中幸自不曾愁。
谁唱春花秋叶、泪偷流。
情知是梦无凭了。
好梦依然少。
单于吹尽五更风。
谁见梅花如泪、不言中。
儿童问我今何在。
烟雨楼台改。
江山画出古今愁。
人与落花何处、水空流。
轻衫倚望春晴稳。
雨压青梅损。
皱绡池影泛红蔫。
看取断云来去、似炉烟。
悉春来暮仍愁暮。
受却寒无数。
年来无地买花栽。
向道明年信、莫须来。
娟娟二入清明了。
犹说淮阳早。
钱欧陆谱偏花光。
红到寿阳、也不说淮阳。
此花地望元非薄。
回首伤流落。
洛阳闲岁断春风。
怎不当时道是、洛阳红。
待借留、几曾留得，来鸿空怨秋老。
至今父老依依恨，犹说李将军好。
东门草。
早不为东风，遮却长安道。
余民如槁。
愿金印重来，洪都开府，定复几时到。
秋江鹭，尤记当年潦倒。
沧洲无复华皓。
朝饥堕泪荒田雨，洗忆窝蜂败扫。
天能报。
看凤烛亭亭，玉树宽人抱。
风霜善保。
但逢驿寄书，无书寄语，要说趋朝早。
世事如何说。
似举鞍、回头笑问，并州儿葛。
手障尘埃黄花路，千里龙沙如雪。
著破帽、萧萧余发。
行过故人柴桑里，抚长松、老倒山间月。
聊共舞，命湘瑟。
春风五老多年别。
看使君、神交意气，依然晚合。
袖有玉龙提携去，满眼黄金台骨。
说不尽、古人痴绝。
我醉看天天看我，听秋凤、史动檐间铁。
长啸起，两山裂。
角动寒谯。
看雨中灯市，雪意潇潇。
星球明戏马，歌管杂鸣刁。
泥没膝，舞停腰。
焰蜡任风销。
更可怜、红啼桃槛，绿黯杨桥。
当年乐事朝朝。
曾锦鞍呼妓，金屋藏娇。
围香春斗酒，坐月夜吹箫。
今老矣，倦歌谣。
嫌杀杜家乔。
漫三杯、踞炉觅句，断送春宵。
任琐窗深、重帘闭，春寒知有人处。
常年笑花信，问东风情性，是娇是妒。
冰柳成须，吹桃欲削，知更海棠堪否。
相将燕归又，看香泥半雪，欲归还误。
温低回芳草，依稀寒食，朱门封絮。
少年惯羁旅。
乱山断，欹树唤船渡。
正暗想、鸡声落月，梅影孤屏，更梦衾、千重似雾。
相如倦游去。
掩四壁、凄其春暮。
休回首、都门路。
几番行晓，个个阿娇深贮。
而今断烟细雨。
风又雨。
春事自无多许。
欲待柳花团作絮。
柳花冰未吐。
翠袖不禁春误。
沈却绿烟红雾。
将谓花寒留得住，一晴春又暮。
过眼纷纷遥集，来归往往羝儿。
草间塞口绔间啼。
提携都不是，何似未生时。
城上胡笳自怨，楼头画角休吹。
谁人不动故乡思。
江南秋尚可，塞外草先衰。
坐久语寂寞，泉响忽翻空。
不知龙者为雨，雨者为成龙。
看取交流万壑，不数飞来千丈，高屋总淙淙。
是事等恶剧，裂石敢争雄。
敲铿訇，扪滑仄，藉蒙茸。
苍浪向来半掩，厚意复谁容。
欲说正元旧事，未必玄都千树，得似洞中红。
檐语亦颠倒，洗尔不平胸。
漫道十年前事，闷怀天又阴。
何须恨、典了西湖，更笑君、宴罢琼林。
闲时数声啼鸟，凄然似、上阳宫女心。
记断桥、急管危弦，歌声远，玉树金楼沈。
看万年枝上禽。
徊徨落月，断肠理绝弦琴。
魂梦追寻。
挥泪赋白头吟。
当年未知行乐，无日夜、望乡音。
何期至今。
绿杨外、芳草庭院深。
玉宇风清，金茎露爽，五日新秋。
正好小轩，相逢初度，七十边头。
满前白发悠悠。
有抱得曾孙弄否。
从此长看，星明南极，人醉西楼。
道格天渊，令行海岳，凛然名德尊崇。
云烟千里，分付笑谈中。
川后波神效职，潮声细、一鉴涵空。
风樯便，蛮珠贾舶，累译更遥通。
雍容。
廊庙手，蓍龟先见，日月精忠。
自丛机初解，眷渥尤隆。
共道奇庞福艾，衮衣到，宁久居东。
谯门晓，高牙大纛，辉映醉颜红。
偃屋霜清，棱层烟碧，玲珑移在人间。
山光林色，常伴主人闲。
元有仙风道骨，无心趁、玉简朝班。
归来赋，不因五斗，谈笑挂衣冠。
尤难。
谁不羡，商山橘乐，湄水渔竿。
引相君王子，助发幽欢。
满泛寿觞多祝，南溟共、北海波澜。
君知否，庙堂有意，相与问寒岩。
腊天初晓，庆五色瑞云，华轩呈绕。
紫府真人，丹台仙伯，合降民间荣耀。
彩笔素题，篇翰未减，家声词藻。
秀眉宇，俊丰标阀阅，声名都好。
富贵长欢笑。
此际锦堂，移下蓬莱岛。
妙舞蹁跹，清歌宛转，两行翠娥燕赵。
劝饮百千钟酒，岁岁朱颜不老。
春近也，看香红又怕，小桃开了。
昨夜乘秋兴，长啸驭清风。
飘然玉宇虚廊，忽到广寒宫。
解后姮娥相见，为问中秋诞节，奇特世难同。
底事长庚梦，独占此宵中。
呼金兔，寻玉策，检前踪。
自从盘古有月，便有此山仙翁。
公向人间游戏，月在天衢来往，清气每相通。
明月既无尽，公寿亦无穷。
紫府制金钥，银汉夜乘槎。
老仙暂驻幢节，来佐玉皇家。
翠发朱颜好在，肘后有方医国，宝鼎养丹砂。
谈笑功名了，身退饭胡麻。
游物外，聚紫脑，练青芽。
星垣寓直有子，曾步八砖花。
来岁称觞寿宴，衮绣彩衣交映，重荐枣如瓜。
俯首拾瑶草，长啸卧烟霞。
风流九霞客，名在五云乡。
十年出入华禁，簪橐奉君王。
黄伞西清日转，宝月红鸾影里，长近赭袍光。
彩笔赓歌处，殿阁有余凉。
跨秋风，凌宝鼎，笑芝房。
人间争识奇贵，妙贴焕名章。
莫羡碧幢金印，换取玉堂清琐，翰墨看淋浪。
岁岁宫壶酒，雨露带天香。
薰风池阁，八叶蓂初展。
紫府当年侍香案。
见蟠桃频着子，偷荐瑶觞，贪醉寐，谪向人间未满。
青禽传近信，催赴仙班，怪我尘缘未能断。
爱吴中山色好，抹月批风，蓑共笠，纵有金章不换。
待驾鹤遨访访蓬壶，问海水从来，几番增减。
碧霄彩旆垂铃，应南极星躔光灿。
巍巍名阀，芳传汉相，貂蝉炳焕。
德莹冰壶，量包沧海，神钟岩电。
向宝储内阁，英摽才华，声猷著膺宸眷。
荐领名都屏翰，更循良、歌腾畿甸。
峻专剧郡，荣登法从，光生尧殿。
密勿论思，雍容启沃，才华独冠。
愿年年长见，兰芽玉喷，柳梢金嫩。
姑苏台上春光发。
菊老寒轻香未歇。
人言太守是是龚黄，天为吾君生稷契。
月良庆会俱良月。
万岁千秋同瑞节。
明朝仙领趣提鳌，十万人家齐卧辙。
蟠桃十月惊春早。
春到玉梅枝上小。
和羹人物应时生，天上骑鲸生凤沼。
万家宝篆祥烟晓。
竞祝史君长不老。
夜来南极照元台，见说沙堤新筑了。
谪仙暂下金銮殿。
开燕瑶池春未晚。
飞琼献舞锦靴寒，弄玉吹箫银字暖。
寿觞阿母年年劝，犹道碧桃香尚浅。
花开更待几东风，应见年华千岁换。
炉烟不断腾金兽。
香雾入帘波影皱。
秋堂锦席艳君仙，不惜绮罗萦舞袖。
昼弦素管春风手，娇妙如花轻似柳。
劝君须尽眼中欢，绿酒十分千秋寿。
万里霜空爽气高。
翩翩天雁薄云霄。
佳祥已协当年梦，岂但非熊可珥貂。
金笏带，紫花袍。
朱衣双引玉宸朝。
百年富贵须平步，仍有功名信史褒。
盛德须知异禀，天教占尽秋光。
一轮明月照华堂。
荐寿笙歌嘹亮。
座上簪缨并列，庭前兰玉成行。
只应难老胜松篁。
五福人间供仰。
月挂琼钩，日添绣线。
骑花翻浪重帘卷。
风传环佩晓珊珊，画堂羯鼓催开燕。
翠缕香凝，玉膏酒滟。
仙翁莫诉玻璃满。
凤衔丹诏下云电。
千秋长在黄金殿。
九凤箫低彩雾高。
鸾车鹤驭下层霄。
天教来辅长生帝，宝殿千秋侍赭袍。
飞急召，促归朝。
沙路稳为马蹄娇。
功成并画兰台上，奎画重看御赞褒。
虾须帘上银钩小。
筵内轻寒绕。
红叶征香侵语笑。
金钗珠履，凤箫龟鼓，疑是蓬莱岛。
萱堂日日春生貌。
嫩绿休然鬓边好。
赋得修龄应不少。
年年长见，画梁双燕，楼外青袍草。
烟浓水淡荷香浅。
近翠幕、闻弦管。
逸气棱层冲碧汉。
绝无风骨，炼成铅鼎，未许童颜换。
长门深锁文君院。
前度蛮笺泪痕满。
为问乘槎人不远。
只消丹桂，一枝分付，早早随伊愿。
四时令节惟重九。
况此日、逢佳偶。
金菊已花杯有酒。
瑶池宴罢，一枝斜插，好作渊朋友。
翠眉淡淡匀宫柳。
比似年时更清瘦。
双绾带儿新结就。
长情恩爱，随家俭约，素与君同寿。
薰风解尽吾民愠。
正蓬渚芳遍。
昨夜商周生伊旦。
从来仁者，仲尼称寿，更捧金杯劝。
我有诗词三百卷。
等留取、频频献。
且看明年秋欲半。
紫薇花下，绿槐阴外，天语颁新宴。
熙春堂下花无数。
红紫映、桃溪路。
蝶往蜂来知几许。
翠筠亭外，绿阳堤畔，时听娇莺语。
绮筵罗列开樽俎。
况总是、神仙侣。
竞举笙歌持玉醑。
介公眉寿，年年此日，常与花为主。
正星杓首舍，月律开祥，嗣兴芳序。
梦协长庚，诞清朝仪羽。
运继姬周，庆流嵩岳，认再生申甫。
职尹京华，功宣国计，声猷兼著。
子建文章，懿侯宗范，叔度襟怀，紫芝眉宇。
燕启佳辰，满东风兰雾。
脆管繁弦，绣茵檀板，会饭中仙侣。
世仰真贤，朝尊大老，长亲尧主。
莲萼飘香，金风乍扇轻凉。
郁郁葱葱，瑞烟萦绕华堂。
星辰孕秀，良霄梦、吉协熊祥。
紫芝眉宇，莹然如峙圭璋。
忠孝传芳，集庆门、奕世簪裳。
他日岩廊，致君直上虞唐。
百千椿算，争期并、鹤老龟长。
年年今日，会拚一醉觥觞。
白帝司权，炎宫回驭，一叶报秋。
正银河高泻，金风乍扇，冰轮将满，火伞初收。
吴越传芳，斗牛钟秀，间世生贤谁与俦。
那堪更负，过人才气，济世谋猷。
风流花县优游，有善政廉名达郡侯。
鹗书朝荐，泥封暮召，荣登桂籍，平步瀛洲。
歌驻行云，舞翔回雪，寿酒深倾碧玉瓯。
从今愿，愿龄齐鼻祖，名在丹丘。
肥绽梅红，嫩翻荷绿，微凉时起青苹。
人间福艾，都属老人星。
累建高牙大纛，循良治、是处彬彬。
棠阴里，丰碑纪德，仁爱浃生民。
纶巾。
风物里，一筇徒倚，傲睨寰瀛。
况清朝黄发，尤急谘询。
第恐商山芝客，岂容便、蝉蜕功名。
他时看，腰横玉带，朱紫列云仍。
嫩凉如水，正一天风露，秋容如沐。
明日中秋今夜月，千里清辉光足。
周室姬公，唐家元轨，来享人间福。
老人星瑞，光芒南照檐曲。
行看裂土分茅，朱颜青鬓，好称腰横玉。
便挽银河斟北斗，倾作千钟醽醁。
子舍荣华，孙枝赫奕，茂盛同松竹。
尊前欢笑，竞将椿算为祝。
橘里风烟好，壶中日月长。
松身鹤发自安强。
应有老人呈瑞、动光芒。
酒饮无边酒，香烧不断香。
从今乞与醉为乡。
更醉百年三万、六千场。
天与君王管晏才。
尚书两曳履声来。
今朝望着楼头看，已有台星照斗魁。
金蹀躞，玉崔嵬。
天香满袖早朝回。
中书尚享无穷考，长揖南风醉寿杯。
寿菊才开三四葩。
秋光着意主人家。
清香未许人间识，先借重阳醉紫霞。
儿绿绶，母金花。
斑衣庭下乐无涯。
要知他日中书考，细数沙堤堤上沙。
消息近春来，东风还又。
先代椒盘劝金斗。
坐间和气，压尽一番梅柳。
掖庭频寓直，君恩厚。
天佑两宫，南山齐寿。
况有仙丹在公手。
论功医国，合在药王之右。
不妨千岁饮，长生酒。
南岳有真仙，人间祥瑞。
酒量诗豪世无比。
晚年林下，做个清闲活计。
诮如千岁鹤，巢云际。
此日大家，广排筵会。
酒劝千钟莫辞醉。
昔时彭祖，寿年八百余岁。
十分才一分，那里暨。
去日清霜菊满丛。
归来高柳絮缠空。
长驱万里山收瘴，径度层波海不风。
阴德遍，岭西东。
天教慈母寿无穷。
遥知今夕称觞处，衣彩还将衣绣同。
阿母蟠桃下记春。
长沙星里寿星明。
金花罗纸新裁诏，具叶傍行别绶经。
同龙子，祝龟龄。
天教二老鬓长青。
明年今日称觞处，更有孙枝满谢庭。
楚楚吾家千里驹。
老人心事正开渠。
风流不减庭前玉，爱惜真如掌上珠。
纡绿绶，荐方壶。
老人沉醉弟兄扶。
问将何物为儿寿，付与家传万卷书。
载地分符衣绣衣。
棠阴处处浙东西。
政成已可书银笔，词鹿仍堪付雪儿。
春未半，日方迟。
御沟金袅柳如丝。
凤池留得梅花住，欲与先竹荐寿卮。
内乐清虚息万缘。
逍遥真是地行仙。
徒他玉带金鱼贵，听我纶巾羽扇便。
倾九酝，祝长年。
休辞潋滟十分舡。
来年此日称觞处，定有重孙戏膝前。
清晓祥云绕碧天。
老人星忽下南躔。
庭兰共酌长生酒，持上华堂彩侍前。
开绮席，舞朱颜。
轻红莲叶荐金盘。
沉香小院浑先暑，更有杯传数百年。
衣润红绡梅欲黄。
几年欢意属华堂。
红颜阿母逢占虺，班鬓儿童尽举觞。
麟作脯，玉为浆。
从今三万六千场。
桑麻休说桑田变，自是经门日月长。
幕天席地。
瑞脑香浓笙歌沸。
白纻衣轻。
鹓鹓发霜髯照座明。
轻簪小珥。
却是人间真富贵。
好着丹青。
画与人间作寿星。
急鼓疏钟声报晓。
楼上今朝，卷起重帘早。
环佩珊珊香袅袅。
尘埃不到如蓬岛。
何用珠玑相映照。
韵胜形清，自有天然好。
莫向尊前辞醉倒。
松枝鹤骨偏宜老。
新晴庭院暑风轻。
瑞气朝来特地清。
霞帔羽衣筠竹杖，萱堂真有寿星明。
自来忠孝传家世，所以芝兰满户庭。
簪笏成行称寿处，老来皆已鬓星星。
露零金井，尘清玉宇，双蓂呈瑞新秋。
佳气郁葱，祥烟缭绕，玉门初诞风流。
宾客竞回眸。
庆虎头食肉，燕颔封侯。
骨相非凡，便宜谈笑上瀛洲。
青衫莫欢淹留。
有儿孙兰玉，不负箕裘。
莲幕向来，花城今日，不妨小试良筹。
名姓在金瓯。
看佩珂鸣玉，促侍宸旒。
直待功成名遂，归作赤松游。
枢庭喜庆生辰到。
仙伯离蓬岛。
鲁台云物正呈祥。
线绣工夫从此、日添长。
满斟绿醑深深劝。
岁岁长相见。
蟠桃结子几番红。
笑赏清歌声调、叶黄钟。
香烟绕遍兰堂宴。
香鸭珠帘卷。
香风转后送韶音。
香酝佳筵今日、庆佳辰。
香山烧尽禽飞放。
香袖佳人唱。
香醪满满十分斟。
香信传时延寿、保千春。
寿香烟篆金炉细。
寿酒邀宾至。
寿筵两畔列红妆。
寿曲仙音一品、舞霓裳。
寿星高挂生祥瑞。
寿祝长生意。
寿杯满劝庆遐龄。
寿比南山松柏、永长春。
香云佳气交盘结。
又庆生申节。
满堂簪绂奉霞觞。
瑞应台躔南极、见光芒。
心田积累阴功足。
来受人天福。
从今几度见河清。
知傲壶中日月、镇长春。
昨霄南极星光现。
今日开华宴。
朱颜翠鬓占春多。
且向博山香袅、卷金荷。
龟游鹤舞千年寿。
更酌千钟酒。
满庭佳客捧殷勤。
此日蒲菊新绿、瓮头春。
良辰佳景列华筵。
笙歌奏筦弦。
位居荣显子孙贤。
功名事双全。
庆祝寿，拜尊前。
重重福禄坚。
愿如彭祖寿齐年。
金杯劝寿仙。
谢娘诗礼有家风。
吹窗清昼同。
笑言偕老与梁鸿。
闺门喜气融。
来月殿，下珠宫。
人间春意浓。
一尊仙酝祝芳丛。
蟠桃千岁红。
气禀五行天与秀。
瑞见枢延，况是黄钟奏。
日影量来添午昼。
柳梅消息年时候。
红粉吹香帘幕透。
深院笙歌，劝饮金钟酒。
乐事赏心千岁有。
黑头人做三公有。
柳垂金，梅褪玉。
昴宿呈祥，符应生公族。
盖世功名夸九牧。
黼衮褒扬，庆阀辉南北。
赐宫醪，分笃耨。
天与长生，谩把仙椿祝。
好继平阳腾茂躅。
富贵千秋，饮听瑶池曲。
凤历书元，龟图画泰，瑞蓂两两初开。
舞风仙子，飞雪拥春来。
平荡人间险秽，端为你没点尘埃。
清明世，冰辉太洁，鸥鹭莫惊猜。
儿孙，同劝寿，桃添西阆，兰绕南陔。
看琼玉妆成，万瓦楼台。
飘洒风流酥满盏，浑疑醉，月影蓬莱。
从今去，诗高未老，点化尽多才。
一种两容仪，红共白、交映南枝。
紫霞仙指冰翁语，花如醉玉，香同臭雪，别样风姿。
相守岁寒期。
春造化、密与天知。
羞将脂粉隈桃李，独先结实，还同戴胜，归宴瑶池。
月寺星轺尘梦断，如今平地仙人。
烟霞卷起旧精神。
焚香金鸑鷟，书奏玉麒麟。
闻道枫宸求侍从，看庆命重新。
且将风月剩酬身。
樽中长有酒，花下不辜春。
绿莺庭院燕莺啼。
绣帘垂。
瑞烟霏。
一片笙箫，声过彩云低。
疑是蕊宫仙子降，翻玉袖，舞瑶姬。
冰姿玉质自清奇。
看孙枝。
列班衣。
画鼓新歌，喜映两疏眉。
袖里蟠桃花露湿，应不惜，醉金卮。
家法从来师静治，赵张高掩前踪。
清才八斗继宗风。
年年正月尾，桃李满城中。
已把长江成九酝，请将太白浮公。
更移春槛向房栊。
有花虽解语，莫负锦薰笼。
十月小春天，梅飘香细。
九叶尧蓂已呈瑞。
寿阳仙子，暂降羽衣环珮。
林间风味，别人难比。
齐眉共庆，劝声鼎沸。
有子知书继家世。
兼金五福，行被君恩宠贲。
愿祈龟鹤算，千千岁。
正朱明时候，院宇清和，庆逢佳节。
梦应熊罴，尧蓂翻三叶。
罗绮如云，寿杯争劝，竞起歌新阕。
瑞气氤氲，祥云缭绕，玉炉频爇。
溪室封功，几多勋业，首冠今朝，一时英杰。
得配侯门，岂不惭疏拙。
彩凤和鸣，早膺荣擢。
增盛斑衣列。
福禄无穷，年过卫武，辉光阀阅。
桐叶霜乾，芦花风软，晓来一色新秋。
碧光无际，良夜月明楼。
瑞应长庚入梦，钟奇秀、特产贤侯。
堪夸处，雄姿英发，连箭射双雕。
回头。
思往事，皂囊三进，豪气冲牛。
记前回凤诏，空下南洲。
冷笑浮云坠甑，鲈鱼美、归老扁舟。
祝君寿，青山不尽，绿水自悠悠。
燕堂秋未老。
正木犀香散，芙蓉红小。
门阑瑞烟绕。
望银河月暗，寿星偏照。
碧霞道要。
有真人、亲传最妙。
况桃源旧约，重寻鬓发，胜如年少。
缥缈。
六铢衣降，九转丹成，五云齐到。
十洲三岛。
神仙路，终须到。
对芝兰玉树，宝杯交劝，何惜玉山醉倒。
看乘鸾跨鹤，归来洞天未晓。
金关五云里，玉座太微间。
凌虚新就燕间，宣唤侍臣班。
丹扆坐移前席，禁漏声传高阁，喜气满龙颜。
天语眷畴昔，政路稳跻攀。
酒如渑，香袅穗，寿南山。
橙黄橘绿，樽前辉映菊花团。
清晓凉风凝露，晴昼秋光满院，岁岁奉君。
待看云台画，荣观侈人寰。
春玉苍山，屏星暖、佳辰难得。
看柳眼梅金，全似海沂春色。
和气欢声俄尔许，祥烟瑞霭今何夕。
是风流、儒雅黑头公，悬弧日。
福不尽，贵无敌。
愿岁岁，见华席。
捧霞觞称寿，寿如南极。
见说蟠桃花正发，柔风暖日瑶池碧。
待他年、结子欲成时，留君摘。
雪坞霜林，一夜报、春归消息。
看是处、春回柳眼，粉匀梅额。
和气已欣回北陆，寿星更喜明南极。
问四井、节物奉谁欢，辽东客。
熊梦旦，非常日。
珠履闹，金钗密。
指双溪千顷，共斟琼液。
不用殷勤千岁祝，姓名已上神仙籍。
但时从、王母借蟠桃，躬亲摘。
薰梅染柳。
借得东君手。
柳色梅香到樽前，摅写才华八斗。
当年占梦佳辰。
今年乐事尤新。
日侍玉皇香案，钧天日月常春。
龙角辉春，蛾春惊晓，梦阑金翠屏开。
异芬薰室，风送蕊仙来。
玉女擎香沐浴，人间世、洗彻凡埃。
梅开后，留花酝染，清味俗难猜。
东君，尤雅爱，传香芳畹，香发庭陔。
宁馨满尊前，喜奏瑶台。
便好纽为佩玉，瀛洲路、同赏蓬莱。
蟠桃宴，从今曼倩，三骋奇材。
十日后重阳。
甘菊阶前满意黄。
生日无钱留贺客，何妨。
尚有儿曹理寿觞。
双鬓已沧浪。
休问金门与玉堂。
二仲相期三径在，徜徉。
何用功成似子房。
露着桂枝晓，霜护菊篱秋。
无尘玉宇南极，一点瑞光浮。
崧岳精英瑞世，河洛图书寓直，琳馆奉宸游。
独袖功名手，谁与复神州。
带垂金，头尚黑，紫绮裘。
年年今日，灵寿扶出富民侯。
应为娉婷一笑，烂醉葡萄新熟，明月满西楼。
西北雨峰峙，端与寿山侔。
二十年前。
君家桃李，种满螺川。
凛凛英风，真如小范，不数梅仙。
薰风吹送朝天。
指何物、装添去船。
千首新诗，一轮明月，两字清廉。
某恭审某官受天异禀，间世笃生。
光辅三朝，伟甚忠清之节；退发一壑，粹然恬淡之风。
帝眷耆英，神绥福祉。
某不量寸朽，切庇万间。
心之所祈，姑寄沁园春之赋；仁者必寿，愿同庄椿岁之多。
俯伏露忱，仰祈电盼。
拂袖归来，懒踏前回，京华欢麈。
算宦游虽好，何如生处，急流勇退，赢得闲人。
身羡仙翁，萧然野服，笑永东溪溪上亭。
头犹黑、甚丰姿鹤瘦，标致梅清。
今年转觉精神。
便次第平头八十人。
肯又抛渭钓，似周尚父，且来洛社，作宋耆英。
报答明恩，一时分付，贤子贤孙事业新。
丹心在，尚瓣香岁岁，遥祝尧龄。
甚年年、心事占秋多，芳洲乱芜生。
正小山已桂，东篱又菊，秋为人清。
肠断洞庭叶下，倚西风、谁可寄芳蘅。
袅袅愁予处，欲醉还醒。
为问素娥饮否，自谪仙去后，知与谁明。
耿盈盈如此，分影落瑶觥。
步高台、夜深人静，有飞仙、同跨海山鲸。
归来也，远游歌罢，失却秋声。
半栏花雨。
是夜来凭处。
梦过溪桥逢柳住。
乱莺声残酒醒，正是关情，山枕上、吟就回纹锦句。
归鸿应别浦。
绿涨弥茫，早近湖阴唤船路。
览芳菲，歌窈窕，独立落根，剩一掬、间情凄楚。
欲待折、微馨寄相思，又生怕相思，带将春去。
秋彻檐花，吟苦砚海，日长多费茶烟，怀芳心苦，持此过年年。
雨外飞红何许，应流到、采绿洲边。
销凝处，别离情绪，正是海棠天。
吹花题叶事，如今梦里，记得依然。
料归来、莺居春后，燕占人先。
谁念文园倦客，琴空在、懒向人弹。
愁何极，楚天老月，偏是到窗前。
六曲银屏梦隔云。
半分莺影匣生尘。
别来可是春愁觉，试著轻衫不贴身。
风月夜，短长亭。
也须闻得子规声。
归时莫看花梢上，但看芳洲绿浅深。
晓莺声脆雨花乾。
倦枕梦初残。
衣渍香留，窗深纸暗，把镜近檐看。
断云压损溪桥柳，花迳雪阑斑。
深倚屏根，间敲诗字，酒醒倍春寒。
江郊雨正歇。
燕子飞来人忆别。
未了残梅怨结。
渺野色波光，春与天接。
相思辽阔。
怕柳风、吹老吟发。
关情处，满汀芳草，遮莫是鶗鴂。
时节。
一饷愁绝。
谩料理、新翻几阕。
山尊堪共谁设。
梦到断桥，飞絮仍雪。
岁华休省阅。
早霍地、小园花发。
已办著、海棠开后，独立半廊月。
星桥度情处，地久天长。
尘世无此忽忙。
纤云淡荡凉蟾小，家家瓜果钱唐。
愁人独无那，欢紫箫易断，青罢难将。
返魂何在，漫空留、荀令余香。
忍记穿针儿女，篝尘想都暗，垒损衣裳。
谁念才情未灭，老来何逊，少日虑郎。
柳风荷露，黯销凝、罗扇练囊。
更银河曲曲，玉签点点，都是凑凉。
水霁芹香燕觜，林深风暖莺吭。
一春心事锦机傍。
忘却寻芳模样。
柳絮池塘书午，梨花院落昏黄。
阑干曲曲是回肠。
倚到西厢月上。
合数冰莲，注情金叶。
臂痕犹记嗔时迹。
小楼几个月黄昏，荷香柳影都知得。
问字灯深，学书窗黑。
衣襟诗卷留残墨。
想思不抵藕丝长，梦云断处吴山碧。
山枕莺声晓，羽觞花片飞。
昨朝犹道未成归。
不记春衫襟上、旧题诗。
愁眼垂杨见，苦心红烛知。
翻成怕见别离时。
只寄一声将息、当相思。
南山钟。
北山钟。
一声钟声百念空。
古今昏晓中。
望秋风。
数秋风。
等得秋来等过鸿。
灯前书一封。
此何夕。
天水空明一碧。
商量赋、如此江山，几个斜阳了今昔。
荒台步晚色。
沙鸟依稀曾识。
啼外，人远未归，江阔晴虹卧千尺。
残碑藓痕积。
记当日清游，夫君题墨。
碧瑶仙去苍云隔。
飞一镜秋冷，列屏天远，鸡声人语半郊邑。
寄情又江国。
愁寂。
怕闻笛。
正怨苦溪猿，飞倦汀翼。
阴阴翡迷津驿。
慨世事尘化，吾心形役。
清吟孤往，渺醉影，夜翠泾。
几垒云山，隔不断阑干，天外凝眺。
秋与愁并，梧迳雨痕先表。
娇梦半握芙蓉，奈曲曲、翠屏深窈。
问愁根，当年谁种，漠漠淡烟衰草。
鸳鸯懒拂苹花影，记眉妩、萦情多少。
辘轳玉虎牵丝转，听尽秋红晓。
算谁念、卧云衣冷，香压金蟾小。
写新词、先寄江鸿归去，且教知道。
苍藓黏溪路。
帐山君、翛然羽化，梦魂何许。
曾约秋云萦客袖，舞傍吟皋砚坞。
矫清唳、裂穿云宇。
江碧空濛无处问，问孤山、梅底人知否。
烟夜永，耿心语。
瑶华一去成幽阻。
倚修篁、抱琴愁绝，天寒日幕。
城郭悲歌华表恨，此事销凝千古。
有招隐、小山能赋。
蕙帐空兮谁夜怨，算课骚、读易俱凄楚。
步深窈，堕松露。
湿逗晚香残。
春浅春寒，洒窗填户著幽兰。
惨惨凄凄仍滴滴，做出多般。
和霰撒珠盘。
枕上更阑。
芭蕉怨曲带愁弹。
绿遍阶前苔一片，晓起谁看。
春愁一段来无影。
著人似醉昏难醒。
烟雨湿阑干。
杏花惊蛰寒。
唾壶敲欲破。
绝叫凭谁和。
今夜欠添衣。
那人知不知。
一缕春情风里絮。
海阔天高，那更云无数。
娇颤画梁非为雨。
怜伊只合和伊去。
欲话因缘愁日暮。
细认帘旌，几度来还去。
万一这回航可渡。
共渠活处寻条路。
愁似晚天云。
醉亦无凭。
秋光此夕属何人。
贫得今年无月看，留滞江城。
夜起候檐声。
似雨还晴。
旧家谁信此时情。
惟有桂香时入梦，勾引诗成。
明虹收雨。
两桨能吴语。
人在江南荷叶浦。
采得苹花无数。
梦中舞燕栖鸾。
起来烟渚风湾。
一点愁眉天末，凭谁划却春山。
甚匆匆岁月，又人家、插柳记清明。
正南北高峰，山传笑响，水泛箫声。
吹散楼台烟雨，莺语碎春晴。
何地无芳草，惟此青青。
谁管孤山山下，任种梅竹冷，荐菊泉清。
看人情如此，沈醉不须醒。
问何时、樊川归去，叹故乡、七十五长亭。
君知否，洞云溪竹，笑我飘零。
萼绿华身，小桃花扇，安石榴裙。
子野闻歌，周郎顾曲，曾恼夫君。
悠悠羁旅愁人。
似飘零、青天断云。
何处销魂，初三夜月，第四桥春。
晚潮生，凉月细。
一抹远山无蒂。
收越棹，起吴樯。
人间何限忙。
石头城，西北角。
杳杳天低鹘落。
浑不似，此波光。
清歌催夕阳。
听莺声。
惜莺声。
客里鸟声最有情。
家山何处青。
问归程。
数归程。
行尽长亭又短亭。
征衫脱未成。
绣被鸳鸯，宝香熏透蔷薇水。
枕边一纸。
明月人千里。
宿洒初醒，全不忺梳洗。
抬织指。
微签玉齿。
百色思量起。
绿窗睡起小妆残。
玉钗低堕云鬟。
回纹枉寄见伊难。
心绪阑珊。
翠袖两行珠泪，画楼十二阑干。
销磨今古霎时间。
恨杀青山。
花柳隔重扃。
送过秋千笑语声。
檐鹊也嗔人起晚，天晴。
孤负东风趁踏青。
细细砑红绫。
小字相思写不成。
心上可人云样远，寒盟。
史恐恩情薄似云。
举杯呼月，问神京何在，淮山隐隐。
抚剑频看勋业事，惟有孤忠挺挺。
宫阙腥膻，衣冠沦没，天地凭谁整。
一枰棋坏，救时著数宜紧。
虽是幕府文书，玉关烽火，暂送平安信。
满地干戈犹未戢，毕竟中原谁定。
便欲凌空，飘然直上，拂拭山河影。
倚风长啸，夜深霜露凄冷。
日迟风软花香，因人天气情怀懒。
牡丹谢了，酴醿开後，红稀绿暗。
慵下妆楼，倦吟鸾镜，粉轻脂淡。
叹韶华迤逦，将春归去，沈思处、空肠断。
长是愁蛾不展。
话春心、只凭双燕。
良辰美景，可堪虚负，登临心眼。
雁杳鱼沈，信音难托，水遥山远。
但无言，倚遍阑干十二，对芳天晚。
丹台仙伯，记踪迹当年、琼楼金阙。
底事来游人世界，为爱风云水月。
结屋南园，境随人胜，不是溪山别。
今朝初度，碧莲千顷齐发。
况是鸳侣新偕，凤雏才长，占人间欢悦，且尽壶天终夕醉，听取妙歌千阕。
待得西风，鹗书飞上，更复青毡物。
功成名遂，赤松还伴高洁。
数遍时贤，谁似云溪，未老得闲。
自抽身州县，归体旧隐，灰心名利，跳出尘寰。
卸却朝衣，笑拈拄杖，日在花阴竹径间。
身轻健，任高眼晏起，渴饮饥餐。
垂弧猛省当年。
且约住春风开寿筵。
况园亭池馆，新奇佳丽，弟兄子侄，歌笑团栾。
绿鬓朱颜，纶巾羽扇，做个人间长寿仙。
霞觞举，愿年年今日，长对南山。
怨残红。
夜来无赖，雨催春去匆匆。
但暗水、新流芳恨，蝶凄蜂惨，千林嫩绿迷空。
那知国色还逢。
柔弱华清扶倦，轻盈洛浦临风。
细认得凝妆，点脂匀粉，露蝉耸翠，蕊金团玉成丛。
几许愁随笑解，一声歌转春融。
眼朦胧。
凭阑干、半醒醉中。
竹爆惊春，竞喧填、夜起千门箫鼓。
流苏帐暖，翠鼎缓腾香雾。
停杯未举。
奈刚要、送年新句。
应自有、歌字清圆，未夸上林莺语。
从他岁穷日暮。
纵闲愁、怎减刘郎风度。
屠苏办了，迤逦柳欺梅妒。
宫壶未晓，早骄马、绣车盈路。
还又把、月夜花朝，自今细数。
疏疏宿雨酿寒轻，帘幕静垂清晓。
宝鸭微温瑞烟少。
檐声不动，春禽对语，梦怯频惊觉。
欹珀枕，倚银床，半窗花影明东照。
惆怅夜来风，生怕娇香混瑶草。
披衣便起，小径回廊，处处多行到。
正千红万紫竞芳妍，又还似、年时被花恼。
蓦忽地，省得而今双鬓老。
底事秋英色厌黄。
喜行春令借红妆。
谢天分付千年品，特地搀先九日香。
陶令骇观须把酒，崔生瞥见误成章。
蜂情蝶思兼迷了，采蕊还如媚景忙。
冰肌生怕雪未禁。
翠屏前、短瓶满簪。
真个是、疏枝瘦，认花儿、不要浪吟。
等闲蜂蝶都体惹，暗香来、时借水沈。
既得个、厮偎伴，任风霜、尽自放心。
江上旗亭，送君还是逢君处。
酒阑呼渡。
云压沙鸥暮。
漠漠萧萧，香冻梨花雨。
添愁绪。
断肠柔橹。
相逐寒潮去。
雨溜和风铃。
滴滴丁丁。
酿成一枕别离情。
可惜当年陶学士，孤负邮亭。
边雁带秋声。
音信难凭。
花须偷数卜归程。
料得到家秋正晚，菊满寒城。
绿玉枝头一粟黄。
碧纱帐里梦魂香。
晓风和月步新凉。
吟倚画栏怀李贺，笑持玉斧恨吴刚。
素娥不嫁为谁妆。
顾曲多情，寻芳未老。
一庭风月知音少。
梦随蝶去恨墙高，醉听莺语嫌笼小。
红烛呼卢，黄金买笑。
弹丝踮踩长安道。
彩笺拈起锦囊花，绿窗留得罗裙草。
又吴尘、暗斑吟袖，西湖深处能浣。
睛云片片平波影，飞趁棹歌声远。
回首唤。
仿佛记、春风共载斜阳岸。
轻携分短。
怅柳密藏桥，烟浓断径，隔水语音换。
思量偏。
前度高阳酒伴。
离踪悲事何限。
双峰塔露书空颖，情共暮鸦盘转。
归兴懒。
悄不似、留眠水国莲香畔。
灯帘晕满。
正蠹帙逢迎，沈煤半冷，风雨闭宵馆。
曙林带暝，睛霭弄霏，莺花未认游客。
草色旧迎雕辇，蒙茸暗香陌。
秋千架，闲晓索。
正露洗、绣鸳痕窄。
费人省，隔夜浓欢，酲处先觉。
重过涌金楼，画舫红旌，催向段桥泊。
又怕晚天无准，东风妒芳约。
垂杨岸，今胜昨。
水院近、占先春酌。
恁时候，不道归来，香断灯落。
候蛩探暝，书雁寄寒，西风暗剪绡纤。
报道凤城催钥，笙歌散无迹。
冰轮驾，天纬逼。
渐款引、素娥游历。
夜妆靓，独展菱花，淡绚秋色。
人在涌金楼，漏迥绳低，光重袖香滴。
笑谏又惊凄鹊，南飞傍林阒。
孤山影，波共碧。
向此际、隐逋如识。
梦仙游，倚遍霓裳，何处闻笛。
甃澌冱晓，篙水涨漪，孤山渐卷云簇。
又见岸容舒腊，菱花照新沐。
横斜树，香未北。
倩点缀、数梢疏玉。
断肠处，日影轻消，休怨霜竹。
帘上涌金楼，酒滟酥融，金缕试春曲，最好半残鳷鹊，登临快心目。
瑶台梦，春未足。
更看取、洒窗填屋。
灞桥外，柳下吟鞭，归趁游烛。
磬圆树杪，舟乱柳津，斜阳又满东角。
可是暮情堪剪，平分付烟郭。
西风影，吹易薄。
认满眼、脆红先落。
算惟有，塔起金轮，千载如昨。
谁信涌金楼，此际凭阑，人共楚天约。
准拟换樽陪月，缯空卷尘幕。
飞鸿倦，低未泊。
斗倒指、数来还错。
笑声里，立尽黄昏，刚道秋恶。
换桥度舫，添柳护堤，坡仙题欠今续。
四面水窗如染，香波酿春麹。
田田处，成暗绿。
正万羽、背风斜矗。
乱鸥去，不信双鸳，午睡犹熟。
还记涌金楼，共抚雕阑，低度浣沙曲。
自与故人轻别，荣枯换凉燠。
亭亭影，惊艳目。
忍到手、又成轻触。
悄无语，独捻花须，心事曾卜。
岸容浣锦，波影堕红，纤鳞巧避凫唼。
禹浪未成头角，吞舟胆犹怯。
湖山外，江海匝。
怕自有、暗泉流接。
楚天远，尺素无期，枉误停楫。
四望涌金楼，带草帟烟，缥缈际城堞。
渐见暮榔敲月，轻舫乱如叶。
濠梁兴，归未惬。
记旧伴、袖携留折。
指鱼水，总是心期，体怨三叠。
翠屏对晚，鸟榜占堤，钟声又敛春色。
几度半空敲月，山南应山北。
欢娱地，空浪迹。
谩记省、五更闻得。
洞天晓，夹柳桥疏，稳纵香勒。
前度涌金楼，笑傲东风，鸥鹭半相识。
暗数院僧归尽，长虹卧深碧。
花间恨，犹记忆。
正素手、暗携轻拆。
夜深後，不道人来，灯细窗隙。
翠迷倦舞，红驻老妆，流莺怕与春别。
过了禁烟寒食，东风颤钚铁。
游人恨，柔带结。
更唤醒、羽喉宫舌。
画桥远，不认绵蛮，晚棹空歇。
争似涌金楼，燕燕归来，钩转暮帘揭。
对语画梁消息，香泥砌花屑。
昆明事，休更说。
费梦绕、建章宫阙。
晓啼处，稳击金狨，双灯笼月。
桂轮逼采，菱沼漾金，潜虬暗动鲛室。
水路乍疑霜雪，明眸洗春色。
年时事，还记忆。
对万顷、葑痕龟坼。
旧游处，不认三潭，此际曾识。
今度涌金楼，素练萦窗，频照庚侯席。
自与影娥人约，移舟弄空碧。
宵风悄，签漏滴。
早未许、睡魂相觅。
有时眼，月被云妨，天也拚得。
暮屏翠冷，秋树赭疏，双峰对起南北。
好与霁天相接，浮图现西极。
岧峣处，云共碧。
漫费尽、少年游屐。
故乡近，一望空遥，水断烟隔。
闲凭涌金楼，潋滟波心，如洗梦淹笔。
唤醒睡龙苍角，盘空壮商翼。
西湖路，成倦客。
待倩写、素缣千尺。
便归去，酒底花边，犹自看得。
去宿江楼，爱留人夜语，频断灯炷。
奈倦情如醉，黑甜清午。
谩道迎薰何曾是，簟纺成浪衣成雨。
茶瓯注。
新期竹院，残梦连渚。
应误。
重帘凄伫。
记井刀剪翠，秋扇留句。
信那回轻道，而今归否。
十二曲阑随意凭，楚天不放斜阳暮。
沈吟处。
池草暗喧蛙鼓。
君家诸子燕山盛。
去年两见门弧庆。
银蜡烧花，宝香熏烬。
晬盘珠玉还相映。
耳边好语凭君听。
此儿不与群儿并。
右执金戈，左持金印。
功名当似王文正。
锦水双龙，鞭风驾霆，来游璧池。
有一龙跃出，精神电烨，一龙战退，鳞甲天飞。
一样轩拏，殊途升蛰，造化真同戏小儿。
时人眼，总羡他腾踏，笑我卑栖。
促装且恁西归。
信自古功名各有时。
但而今莫问，谁强谁弱，只争些时节，来速来迟。
无地楼台，有官鼎鼐，命到亨通事事宜。
三年里，看龙头独露，雁塔同题。
剑吼蛟龙怒。
问苍天、功名两字，几时分付。
生个英雄为世用，须早青云得路。
却底事、知音未遇。
两度入天飞折翼，谩教人、欲叹儒冠误。
竟不晓，是何故。
休休天也无凭据。
有如椽健笔，蟾宫须还高步。
若使长材终困踬，社稷谁教扶助。
信浅水、留龙不住。
万顷洪流通大海，向波涛、阔处兴云务。
须信道，这回做。
长啸山中卧。
叹从前、二十年来，因循空过。
自是惺惺井了了，奈这五行尚左。
遇好事、许多磨挫。
浩荡醉乡狂莫检，算傍人、笑得唇焦破。
谁信道，只恁么。
从今牢把江湖柁。
要做些勋业，归来则个。
不见彭余朱李辈，总是白身人作。
震耀得、声名许大。
万一老天青眼顾，又何难、印佩黄金颗。
时来到，也还我。
秋怀轩豁。
痛饮天机发。
世界只如掌大，算只有、醉乡阔。
烟抹。
山态活。
雨睛波面滑。
艇子慢摇归去，莫搅碎、一湖月。
一部周官，学间渊源，山齐得来。
最雄姿直气，不涂脂粉，仙风道骨，不涴尘埃。
万里青云，相期阔步，底事向天门折翼回。
君知否，这白衣御史，卿相胚胎。
时人休用惊猜。
机会到功名节节催。
看蒲质易凋，何如松茂，菊花已老，须是梅开。
万事何难，时来得做，且信天工次第排。
从今去，愿径游璧水，直上兰台。
忆昔东坡，秀夺眉山，生丙子年。
盖内离子坎，四方中气，宜当此岁，间出英贤。
河岳重灵，星辰再孕，来自赤城中洞天。
新秋霁，萃一襟爽气，风露澄鲜。
玉阶同听胪传。
伴宝骊如龙丝袅鞭。
正椿庭未老，同跻荣路，萼楼争耀，相照魁躔。
即似坡公，金莲夜对，身作玉堂云雾仙。
怜同岁，但乞如梦得，分买山钱。
唱彻阳关调。
伴行人、梅拂征鞍，晓霜寒峭。
金甲雕戈开玉帐，尊俎风流谈笑。
看策马、从容江表。
自是药阶苔砌客，卷经纶、且泛芙蓉沼。
襟量阔，江面小。
允文事业从容了。
要岷峨人物，後先相照。
见说君王曾有间，似此人才多少。
便咫尺、云霄清要。
四世三公毡复旧，况蜀珍、先已登廊庙。
但侧耳，听新诏。
雕裘夜冷，怪地炉煨酒，经时难热。
晓起盘风天舞絮，拍手儿童欢悦。
客里新吟，天葩翦巧，思与梅争发。
使君属和，雪花同是三绝。
未说赋就梁园，阳春拍调，压倒唐元白。
早晚联镳花底去，共看朝霞银阙。
朝退归来，清虚堂里，醉洒漓墨。
而今且对，聚星堂上宾客。
四海中间，第一清流，惟有可齐。
看平生践履，真如冰玉，雄文光焰，不涴尘埃。
无佑诸贤，纷纷台省，惟有景仁招不来。
狂澜倒，独中流砥柱，屹立崔嵬。
挂冠有请高哉。
但清庙正需梁栋材。
便撑舟野水，出航巨海，有官鼎鼐，无地楼台。
制菊龄高，看萸人健，万顷秋江入寿杯。
经纶了，却驭风骑气，阆苑蓬莱。
仙苑蟠桃，恰则是、而今初熟。
王母遣、飞琼捧献，绛金红玉。
笑把九霞鸾凤斝，满斟七宝蒲萄醁。
为长庚、此日自天来，殷勤祝。
仙子唱，长生曲。
仙客献，长生箓。
活千人邓禹，阴功俱足。
五鹗即齐公府剡，万羊自有中书禄。
更从头、安享八千年，人间福。
梅笑东风，只两日间，又新岁华。
有玉龟阿母，献三蟠实，蕊宫仙子，飞七香车。
春满虾帘，雪晴鸳瓦，窗户非烟笼翠纱。
萱堂上，看衣翻戏采，觞捧流霞。
君家。
元是仙家。
几度看菖蒲九节花。
来剑池丹井，平分风月，一溪流水，犹泛胡麻。
寿庆千秋，荣封两国，绿鬓犹深杨柳鸦。
长生药，在蓬莱顶上，不必丹砂。
桃李河阳县，春又到花枝。
先庚三日，鳌山晴雪放灯时。
金宿争华玉婺，来入仙闺清梦，光动绣湖西。
人物东都令，句法晚唐诗。
两年春，三种异，十般奇。
朝天近也，紫泥催起舄凫飞。
总羡童颜绿发，荣绾金鱼玉带，日侍赭黄衣。
来岁传柑宴，人在赏花池。
微雪弄新霁，寒月上初弦。
长庚入梦，间生采石锦袍仙。
分得天孙云纤，制断麒麟金锁，来自玉皇前。
丹井凭泥轼，风月兴无边。
诏书来，催人观，占春先。
柳边花底，细驺辇路骤鸣鞭。
荣侍金銮殿上，更向沈香亭北，半醉拂华笺。
来岁今朝里，人在八花砖。
芰荷香雨初收，竹风槐日凉清晓。
年年祝寿，今年不比，常年时候。
教子收功，五云金殿，初承亲诏。
早胪传三日，寿称千岁，多应是、如公少。
遥想寿椿堂上，饮霞觞、捧孙微笑。
已见儿荣，更看孙贵，茅分蒲召。
上第归来，采衣挂绿，兰阶生耀。
九霄中、一点光明，寿星高照。
一叶新凉，又是西风，吹转素商。
揽玉壶英气，钟为人物，银河精采，融作文章。
司巧天公，搀先七夕，分付天孙云锦裳。
骑龙凤，自九霄飞至，万丈光芒。
早年奏赋长杨。
饱挹尽瀛洲风露香。
间石渠天禄，借将班马，荷山锦水，暂作龚黄。
药省春风，薇垣夜月，合佩仙花侍玉皇。
明年里，饮寿椒何处，宣劝持觞。
鹤发鸦髫，欢捧霞觞，酌丹井泉。
庆湘山峰顶，飞来古佛，剑池洞里，活底神仙。
春雨慳时，千金斗粟，民仰使君为食天。
公知否，只活人阴德，合寿千年。
宝猊香喷沈烟。
环艳翠明红拥寿筵。
最一般奇特，凤雏新贵，斑衣绿绶，光彩相鲜。
帝命师臣，钦哉有子，飞诏看看又月边。
黄封酒，到明年今日，中使传宣。
超逸天才，文如三松，诗如卢溪。
自白莲赋就，已高声价，梅花句出，远见襟期。
玉尘精神，瑶林风韵，雪里神仙小氅衣。
缑山夕，已再经旬浃，戏鹤重归。
花间凫舄轻飞。
便一似元规报十奇。
最风流膝上，双亲未老，三槐手种，分付佳儿。
人想夷吾，帝思王某，钧轴舍人知未迟。
长生药，在玉盘麟脯，琼苑蟾芝。
摘玉蕊梅，泛金叶蕉，祝公寿龄。
算今年比似，常年更别，翠烟红雾，香霭门屏。
凤诏云霄，龙光牛斗，辉射南州孺子亭。
看看是，伴元戎小队，花柳郊垌。
传家有子明经。
浑不要黄金遗满籝。
向月中传与，一枝仙桂，斓斑衣上，更著袍青。
明日瓜期，今朝椿寿，好醉芝兰玉树庭。
公知否，老人星一点，映泰阶星。
冷眼三边处。
喜舍人、水滨跃马，上京西路。
三国英雄千载矣，开胜依然如故。
这勋业、向谁分付。
袖里翰林风月手，也何妨、戮力风寒护。
谈笑暇，诗吟虏。
岘山几载无人顾。
幸如今、翦除荆棘，扫清飙雾。
换得东南新局面，政欠十分著数。
算人物、须还羊杜。
玉帐筹边机会好，把规模、赶出中原去。
天下事，书生做。
崧岳降神，昴宿宣精，挺生伟人。
整淳佑乾坤，浸如嘉佑，太平事业，了却端平。
扶日中天，拱辰北极，一洒某霖埃雾清。
春寰海，听农歌载路，边析沈声。
旗常万世勋铭。
便与国无穷垂令名。
似青山流水，涑川贤相，黄花晚节，魏国元臣。
五纬芒寒，六符色正，辉映老人南极星。
苍生福，开八荒寿域，一气洪钧。
章武中兴，淮蔡欲平，晋公已生。
信天生英杰，正为国计，擎天著柱，要自支撑。
万里长江，古称天险，去岁里风涛忽震惊。
公谈笑，把云腥霓翳，一日都清。
归来奠枕于京。
有辉焕明堂前一星。
称衮衣廊庙，枫宸眷宠，彩衣公府，萱砌春荣。
著片公心，辨双明眼，长与群贤扶太平。
无它愿，植万年宗社，万古功名。
湖海元龙，逸气飘然，可百尺楼。
受文光万丈，星辰绚彩，爽襟一掬，风露澄秋。
衔字冰清，班心玉立，海内而今第一流。
翻书子，紫薇花浸月，夜揽词头。
著身已是瀛洲。
问更有长生别药不。
是生来已带，神仙道骨，毫端自有，富贵封侯。
拜赐黄封，承恩青琐，见说香名又覆瓯。
从今去，了福公事业，从赤松游。
道骨仙风，海上骑鲸，端是後身。
把银河天巧，钟为文采，剑津宝气，融作精神。
壶玉储冰，掌金擎露，胸次全无一点尘。
年年里，早花朝六日，长庆生申。
箳篁濯锦江滨。
人尽道如公清最真。
合沈香亭北，金笺奏曲，恩披兽锦，醉拭龙巾。
泥紫颁来，渠黄飞去，自是八花砖上人。
从後看，大钧播物，万象皆春。
明月扁舟，轻逐江鸥，翩然赋归。
任颠风掀舞，涛山浪屋，少顷平定，一碧琉璃。
柳絮浮云，有无根蒂，到底不磨真是非。
呵呵笑，笑人情似纸，世事如棋。
宜堂事事皆宜。
把杯酒论文更有谁。
记风云满席，吟情浩荡，咙蛇满壁，醉墨淋漓。
别後相思，有书寄否，春在梅花第一枝。
重相见，约柳堤撑舫，竹阁寻诗。
拂剑整装，光射紫霄，斗牛色寒。
大丈夫不作，儿曹离别，何须更唱，三叠阳关锦还乡，油幢佐幕，谁道青天行路难。
从今去，听声名焰焰，飞动岷山。
征途少饮加餐。
要做取功名久远看。
卷长风吹醒，剑关云气，更须砥柱，三峡惊湍。
闻道槐庭，已登安石，此去须弹贡禹冠。
明年里，踏梅花有分，相见长安。
江涵石瘦，雪压桥低，森森万木寒僵。
不是争魁，百花谁敢先芳。
冰姿皎然玉立，笑儿曹、粉面何郎。
调羹鼎，只此花余事。
说甚宫妆。
松竹岁寒三友，恨竹氵于晋士，松涴秦皇。
雪魄冰魂，回首世上无香。
西湖有人觅句，但知渠、清浅错黄。
奇绝处，五更初、横月带霜。
长记西湖，水光山色，浓淡相宜。
丰乐楼前，涌金门外，买个船儿。
而今又是春时。
清梦只、孤山赋诗。
绿盖芙蓉，青丝杨柳，好在苏堤。
薄晚收残暑。
叹西风、暗换流年，又还如许。
鸦背斜阳初敛影，云淡新凉天宇。
人袖手、阑干凝伫。
邻笛唤将乡思维动，听秋声、又人梧桐雨。
秋到也，尚羁旅。
故人只在江南渚。
想应嫌、久恋东华，软红尘土。
寄远裁衣知念否。
新月家家砧杵。
魂梦想、鹅黄金数。
雁影不来天更远，写书成、欲寄凭谁与。
知客恨，两蛩语。
窗月梅花白。
夜堂深、烛摇红影，绣帘垂额。
半醉金钗娇应坐，寒处也留春色。
深意在、四弦轻摘。
香坞花行听啄木，翠微边、细落仙人屐。
星盼转，趁娇拍。
人间此手真难得。
向尊前、相逢有分，底须相识。
愁浅恩深千万意，惆怅故人云隔。
怕立损、弓鞋红窄。
换取明珠知肯否，绿窗深、长共春怜惜。
休恼乱，坐中客。
妓唤惜善琵琶，程秋干席上作。
燕归帘半卷。
正漏约琼斗，笙调玉琯。
蛾眉画来浅。
甚春衫懒试，夜灯慵翦。
香温梦暖。
诉芳心、芭蕉未展。
渺双波、望极江空，二十四桥凭偏。
葱茜。
银屏彩凤，雾帐金蝉，旧家坊院。
烟花弄晚。
芳草恨，断魂远。
对东风无语，绿阴深处，时见飞红数片，算多情、尚有黄鹂，向人睍膻。
银屏梦觉。
渐浅黄嫩绿，一声莺小。
细雨轻尘，建章初闭东风悄。
依然千树长安道。
翠云锁、玉窗深窈。
断桥人、空倚斜阳，带旧愁多少。
还是清明过了。
任烟缕露条，碧纤青袅。
恨隔天涯，几回惆怅苏堤晓。
飞花满地谁为扫。
甚薄幸、随波缥缈。
纵啼鹃、不唤春归，人自老。
蛾黛浅。
只为晚寒妆懒。
润逼镜鸾红雾满。
额花留半面。
渐次梅花开偏。
花外行人已远。
欲寄一枝嫌梦短。
湿云和恨翦。
翠鳌涌出沧溟，影横栈壁迷烟墅。
楼台对起，阑干重凭，山川自古。
梁苑平芜，汴堤疏柳，几番晴雨。
看天低四远，江空万里，登临处、分吴楚。
两岸花飞絮舞。
度春风、满城箫鼓。
英雄暗老，昏潮晓汐，归帆过舻。
淮水东流，塞云北渡，夕阳西去。
正凄凉望极，中原路杳，月来南浦。
云容冱雪，暮色添寒，楼台共临眺。
翠丛深窅。
无人处、数蕊弄春犹小。
幽姿谩好。
遥相望、含情一笑。
花解语，因甚无言，心事应难表。
莫待墙阴暗老。
称琴边月夜，笛里霜晓。
护香须早。
东风度、咫尺画阑琼沼。
归来梦绕。
歌云坠、依然惊觉。
想恁时，小几银屏冷未了。
画舸西泠路，占柳阴花影，芳意如织。
小楫冲波，度麹尘扇底，粉香帘隙。
岸转斜阳隔。
又过尽、别船箫笛。
傍断桥、翠绕红围，相对半篙晴色。
顷刻。
千山暮碧。
向沽酒楼前，犹击金勒。
乘月归来，正梨花夜缟，海棠烟幂。
院宇明寒食。
醉乍醒、一庭春寂。
任满身、露湿东风，欲眠未得。
柳花白。
飞入青烟巷陌。
凭高处，愁锁断桥，十里东风正无力。
西湖路咫尺。
犹阻仙源信息。
伤心事，还似去年，中酒恹恹度寒食。
闲窗掩春寂。
但粉指留红，茸唾凝碧。
歌尘不散蒙香泽。
念鸾孤金镜，雁空瑶瑟。
芳时凉夜尽怨忆。
梦魂省难觅。
鳞鸿，渺踪迹。
纵罗帕亲题，锦字谁织。
缄情欲寄重城隔。
又流水斜照，倦箫残笛。
楼台相望，对暮色，恨无极。
玉宇薰风，宝阶明月，翠丛万点晴雪。
炼霜不就，散广寒霏屑。
采珠蓓、绿萼露滋，嗔银艳、小莲冰洁。
花痕在，纤指嫩痕，素英重结。
枝头香未绝。
还是过中秋，丹桂时节。
醉乡冷境，怕翻成悄歇。
玩芳味、春焙旋熏，贮农韵、水沈频爇。
堪怜处，输与夜凉睡蝶。
单衣乍著。
滞寒更傍东风作。
珠帘压定银钩索。
雨弄新睛，轻旋玉尘落。
花唇巧借妆红约。
娇羞才放三分萼。
樽前不用多评泊。
春浅春深，都向杏梢觉。
碧筒新展绿蕉芽。
黄露洒榴花。
蘸烟染就，和云卷起，秋水人家。
只因一朵芙蓉月，生怕黛帘遮。
燕衔不去，雁飞不到，愁满天涯。
蔷薇花谢去，更无情、连夜送春风雨。
燕子呢喃，似念人憔悴，往来朱户。
涨绿烟深，早零落、点池萍絮。
暗忆年华，罗帐分钗，又惊春暮。
芳草凄迷征路。
待去也，还将画轮留住。
纵使重来，怕粉容销腻，却羞郎观。
细数盟言犹在，怅青楼何处。
绾尽垂杨，争似相思寸缕。
柳映疏帘花映林。
春光一半几销魂。
新诗未了枕先温。
燕子说将千万恨，海棠开到二三分。
小窗银烛又黄昏。
戏马台前，采花篱下，问岁华、还是重九。
恰归来、南山翠色依旧。
帘栊昨夜听风雨，都不似、登临时候。
一片宋玉情怀，十分卫郎清瘦。
红萸佩、空对酒。
砧杆动微寒，暗欺罗袖。
秋已无多，早是败荷衰柳。
强整帽檐欹侧，曾经向、天涯搔首。
几回忆，故国莼鲈，霜前雁後。
一勺西湖水。
渡江来、百年歌舞，百年酣醉。
回首洛阳花世界，烟渺黍离之地。
更不复、新亭堕泪。
簇乐红妆摇画艇，问中流、击楫谁人是。
千古恨，几时洗。
余生自负澄清志。
更有谁、翻溪未遇，传岩未起。
国事如今谁倚仗，衣带一江而已。
便都道、江神堪恃。
借问孤山林处士，但掉头、笑指梅花蕊。
天下事，可知矣。
枫叶浓於染。
秋正老、江上征衫寒浅。
又是秦鸿过，霁烟外，写出离愁几点。
年来岁去，朝生暮落，人似吴潮展转。
怕听阳关曲，奈短笛唤起，天涯清远。
双屐行春，扁舟啸晚。
忆昔鸥湖莺苑。
鹤帐梅花屋，霜月後、记把山扉牢掩。
惆怅明朝何处，故人相望，但碧云半敛。
定苏堤、重来时候，芳草如翦。
故人知健否，又过了、一番秋。
记十载心期，苍苔茅屋，杜若芳洲。
天遥梦飞不到，但滔滔、岁月水东流。
南浦春波旧别，西山暮雨新愁。
吴钩。
光透黑貂裘。
客思晚悠悠。
更何处相逢，残更听雁，落日呼鸥。
沧江白云无数，约他年、携物上扁舟。
鸦阵不知人意，黄昏飞向城头。
东风又送酴醿信。
早吹得、愁成潘鬓。
花开犹似十年前，人不似、十年前俊。
水边珠翠香成阵。
也消得、燕窥莺认。
归来沈醉月朦胧，觉花气、满襟犹润。
富贵在何许，五十已平头。
人生得失且笑，体遣两眉愁。
管甚轮云世变，管甚风波世态，沙渚且盟鸥。
止即尽教止，流即尽教流。
田可秫，山可簌，又何求。
问天只觅穷健，游戏八千秋。
好对梅花如粉，细剪烛花如豆，不改旧时游。
翠袖更能舞，骑鹤上扬州。
把酒对湘浦，独吊大夫醒。
当年皇览初度，饮露更餐英。
服以高冠长佩，扈以江蓠薜芷，御气独乘清。
谁意椒兰辈，从臾武关盟。
哭东门，哀郢路，悄无宁。
人世纷纷起灭，遗臭与留馨。
一笑远游轻举，三叹道长世短，晦朔自秋春。
洗眼看物变，朝菌共灵椿。
杨柳依依，我生之辰，与公共之。
叹袅娜章台，歌翻轻吹，飘零灞岸，影弄斜晖。
花萼楼深，灵和殿古，人自凄凉柳自垂。
相逢处，记吾侬堕地，嘉定明时。
何须梦得君知。
便稳道人生七十稀。
笑桓大将军，枝条如此，陶潜处士，门巷归兮。
几阵花飞，一池萍碎，又向先生把寿厄。
年年好，祝东风万缕，老翠云齐。
老子早知退，鸥鹭未盟寒。
痴顽窬六望七，宁以寿为欢。
风有黍离伤咽，雅有蓼莪憔悴，使我不能餐。
更把南陔读，泪落广陵澜。
踏峨峰，腾华顶，卧王官。
青山与汝卒岁，紫茹可登盘。
乞得白翁归处，莫学缁郎更误，危梦倚栏干。
多谢长生曲，颜面怕人看。
飞翠盖，走篮舆。
乱山千叠为先驱。
洞天迎目深且窈，满耳天风吹步虚。
漓兽石，错虬松。
黛岚终日下天风。
杖藜携我恣遥望，缥缈霓裳飞碧空。
金带重，紫袍宽。
到头不似羽衣闲。
君王若许供香火，神武门前早挂冠。
十五年来，逢寒食节，皆在天涯。
叹雨濡露润，还思宰柏，风柔日媚，羞看飞花。
麦饭纸钱，只鸡斗酒，几误林间噪喜鸦。
天笑道，此不由乎我，也不由他。
鼎中炼熟丹砂。
把紫府清都作一家。
想前人鹤驭，常游绛阙，浮生蝉蜕，岂恋黄沙。
帝命守坟，王令修墓，男子正当如是邪。
又何必，待过家上冢，书锦荣华。
法在先天，玄妙处、无言可说。
其要在、守乎是正，灵台莹彻。
太极神居黄谷内，先天炁在玄关穴。
寂然不动感而通，凭刚烈。
运风雷，祈雨雪。
役鬼神，驱妖孽。
只此是、非咒非符非罡诀。
寂定神归元谷府，功成行满仙班列。
玩太虚、稳稳驾祥云，朝金阙。
暮霞红映沼。
恨柳枝疏瘦，不禁风搅。
投林数归鸟。
更枯茎敲荻，糁红堆蓼。
江寒浪小。
雁来多、音书苦少。
试看尽，水边红叶，不见有诗流到。
烦恼。
凭阑人去，枕水亭空，路遥天杳。
情深恨渺。
无计诉与伊道。
漏声催，门外霜清风细，月色今宵最好。
怎割舍，美景良时，等闲睡了。
正淡烟疏雨，梅子黄时，清和天气。
阿母当年，暂辍瑶池会。
霞帔星冠，霓旌羽纛，下碧霄云际。
恰与瞿昙，同时共日，降人间世。
裼寝开祥，斑衣祝寿，一种灵椿，两枝仙桂。
满引玻璃，且向今宵醉。
待看阶庭，蓝袍交映，奉板舆游戏。
到得蟠桃，熟时归去，已三千岁。
雪罗初试，过赐衣时节，才三四日。
记得延陵公子宅，麟角当年新绂。
半刺名家，一经奥学，是青云人物。
如何华发，蒲轮未聘遗逸。
问讯怨鹤惊猿，不妨俱隐，且逍遥丈室。
有子传家经可教，况有东皋种秫。
醉里乾坤，间中日月，便是长生术。
瑶池宴後，剩看几度桃实。
花落风初定。
倚危阑、衷情欲诉，踌躇不忍。
把酒问春无语，吹落游尘怎任。
待泪雨、红妆蔫尽。
不道燕衔春将去，误啼鹃、唤起年年恨。
芳草路，人愁甚。
浮生一梦黄粱枕。
且不妨、狂歌醉舞，尘谈挥柄。
金谷平泉俱尘土，谁是当年豪胜。
但五柳、依然陶令。
千古兴亡东流水，望孤鸿、没处残阳影。
无限意，伤春兴。
半生习气，被风霜、销尽头颅如许。
七十年来都铸错，回首邯郸何处。
杜曲桑麻，柴桑松菊，归计成迟暮。
一樽自寿，不妨沈醉狂舞。
休问沧海桑田，看朱颜白发，转次全故。
乌兔相催天也老，千古英雄坏土。
汾水悲歌，雍江苦调，堕泪真儿女。
兴亡一梦，大江依旧东注。
青衫华发，对风霜、倚遍危楼孤啸。
恶浪平波，看尽世间多少。
忘却金闺故步，都付与、野花啼鸟。
只自笑。
悠悠心事，无人知道。
扰扰世路红尘，看销尽英雄，青山亦老。
宇宙无穷，事业到头谁了。
高楼一声书角，把千古、梦中吹觉。
天欲晓。
起看蕊梅春小。
自怜翠袖，向天寒、独倚孤篁吟啸。
半世虚名，孤负白云多少。
欲问梅翁旧约，怕误我、沙头鸥鸟。
时一笑。
行行且止，人间蜀道。
休怪岁月无情，叹尘世浮生，闲忙闲老。
待趁黑头，万里封侯都了。
今古勋名一梦，听未彻、钧天还觉。
羌管晓。
楼角曙星稀小。
分知白首天寒，千林摇落寻真隐。
天工付与，冰肌雪骨，暗香寒凝。
自许贞心，肯教色界，软红尘近。
怅绿衣舞断，参横梦觉，依稀旧家犹认。
不为角声吹落，向花前、为伊悲恨。
玉堂茅舍，风流随处，年年孤另。
不是人间，肝肠铁石，相逢休问。
算知心、只许东风，漏泄一分春信。
恨公来较晚，早归朝、骢马去难留。
是朱轮华毂，联珪叠组，家世公俟。
今在玉堂深处，借重护偏州。
好把青毡拂，奕世勋猷。
明日东津归路，正梅花霜暖，春上枝头。
看连旗列鼓，送客下江楼。
对云山、千年不老，向楼前、阅尽几行舟。
留名在，严陵滩下，日夜东流。
阿母今朝，飞下琼楼金阙。
先教玉女，为传言细说。
蟠桃手种，尚记此春时节。
三千春後，开花初结。
宴罢瑶池，洗娥眉、已半雪。
九旬偷度，笑韶光一映。
仙翁日月，算与人间全别。
从今一岁，年年三月。
南山老，还记少陵诗。
七十古来稀。
清池拥出红蕖坠，西风吹上碧梧枝。
趁今朝，斟寿酒，记生时。
也不羡、鲲鹏飞击水。
也不羡、蛟龙行得雨。
人世事，总危机。
扶床正好看孙戏，舞衫不要笑儿痴。
更埙篪，三老子，鬓如丝。
倚西风、招鸿送燕，年华今已如客。
青奴一饷贪凉梦，昨夜酒红无力。
愁似织。
听鸣叶寒蝉，话到情无极。
舞衣春入。
叹带眼偷移，琴心不断，襟袖旧时窄。
红尘陌。
谁寄佳人消息。
任他珠网瑶瑟。
金钗两鬓霓裳曲，总是浪歌闲拍。
长夜笛。
且慢析轻匀，留醉酒垆侧。
烟青雾白。
望残照关河，睛云楼阁，何处是秋色。
二十余年看访道，经游万水千山。
明师未遇肯安闲。
几度拈香一瓣。
幸遇至人说破，虚无妙用循环。
工夫只在片时间。
遍体神光灿烂。
凿开混沌，见钱塘南控、长江凝碧。
今古词人图此景，谁解推原端的。
岁去年来，日庚月申，因甚无差忒。
如今说破，要知天地来历。
道散有一强名，五行颠倒，互列乾坤历。
坎水逆流朝丙户，随月盈亏消息。
气到中秋，金能生水，倍涌千重雪。
神仙妙用，与潮没个差别。
赋此酹江月词，默合周天之数，故录潮候於右，以示同志。
踏破秋痕，向虚堂、细问新凉踪迹。
野客从来无管领，独鹤自还空碧。
红日重开，翠华曾到，应恨湖光窄。
游龙别後，两山依旧南北。
无语野草闲花，似嗔人问。
万事今非昔。
古木苍烟无限意，只有吟魂知得。
歌舞百年，是非一醉，未必西风识。
浩歌归去，满船风雨凄恻。
日折霜檐，寒欺雾幕，睛枝浅弄开华。
惊回绮梦，独拥绫衾，腮痕微印朝霞。
倦起心情，念风移霜换，依旧天涯。
雁影水云斜。
算相思、一点愁赊。
问橘楚橙吴，旧香犹在，别後襟袖输他。
琴心知未许，想钿钗、流落谁家。
怕上高楼，归思远、斜阳暮鸦。
几多年、江湖浪识，知心只许梅花。
秋声淅沥，楚棹吴鞭，相逢易老颜色。
桐竹鸣骚音韵，水云空觅。
炎凉自今自古，信浮生、有谁禁得。
漫回首，问黄花还念，故人犹客。
莫管红香狼藉。
兰蕙冷，偏他露知霜识。
木落山空心事，对秋明白。
征衣暗尘易染，算江湖、随人宽窄。
正无据，看寒蟾、飞上暮碧。
霁鬟新掠。
正风回浪影，时摇城脚。
叹天涯、春草无伦，似凝伫当时，柳颦花弱。
步锦珠沈，谩一眸、千年如昨。
信龙楼凤阁，无奈都由，笑歌休却。
斜阳柳边自落。
听幽禽两两，沙际亭泊。
道世间、多少闲愁，总输与扁舟，五湖游乐。
便买蓑衣，又生怕、鱼龙风恶。
把从前、万事对酒，且休问著。
又扁舟东下，水树青圆，雨榴红薄。
燕子愁多，在重重帘幕。
杖屟山阴，而今休更问，月尖眉约。
双杏盟寒，七香珠堕，歌尘飘泊。
莫倚危阑，怨深黄竹，一鹤归来，乱峰飞落。
笑色凌波，任雾抽烟邈。
飘渺生香池冷，湘水外，片云如削。
昨夜离人，游仙梦远，天风吹觉。
一雁斜阳，乱蛩衰草，天净秋远。
独立西风，星星鬓影，疑被蕖霜染。
蹇修何处，秋深湘水，隐约数峰青浅。
想而今，亭亭皓月，共谁倚阑凄惋。
瑶箱翠袭，玉奁芸剪，暗里泪花偷溅。
一日思量，十年瘦削，春色回眸减。
雕鸾好在，文箫重许，罍酒试香庭苑。
正销魂，余霞散碧，暮鸦数点。
紫鸾飞舞，又东华宴罢，归步凝碧。
缥缈天风吹送睡，冷冷佩声清逸。
表童两两，争笑捻、琪花半折。
羽衣寒露香披，翠幢珠辂去云疾。
西真还又传帝敕。
霞城检校，问学仙消息。
玉府高寒，有不老丹容，自然琼液。
人间尘梦，应误认、烟痕雾迹。
洞云依约开时，丹华飞素白。
金飙吹净人间暑。
连朝弄凉新雨。
万宝功成，无人解得，秋入天机深处。
闲中自数。
几心酌乾坤，手斟霜露。
护了山河，共看元影在银兔。
而今神仙正好，向青空觅个，冲澹襟字。
帝念群生，如何便肯，从我乘风归去。
夷游洞府。
把月杼云机，教他儿女。
水逸山明，此情天付与。
笑湖山、纷纷歌舞，花边如梦如薰。
响烟惊落日，长桥芳草外，客愁醒。
天风送远，向两山、唤醒痴云。
犹自有、迷林去鸟，不信黄昏。
销凝。
油车归後，一眉新月，独印湖心。
蕊宫相答处，空岩虚谷应，猿语香林。
正酣红紫梦，便市朝、有耳谁听。
怪玉兔、金乌不换，只换愁人。
澄空无际，一幅轻绡，素秋弄色。
翦翦天风，飞飞万里，吹净遥碧。
想玉杵芒寒，听佩环无迹。
圆缺何心，有心偏向歌席。
多少情怀，甚年年、共怜今夕。
蕊宫珠殿，还吟飘香秀笔。
隐约霓裳声度，认紫霞楼笛。
独鹤归来，更无清梦成觅。
絮花寒食路。
睛丝罥日，绿阴吹雾。
客帽欺风，愁满画船烟浦。
彩柱秋千散後，恨尘锁、燕帘莺户。
从间阻。
梦云无准，鬓霜如许。
夜永绣阁藏娇，记掩扇传歌。
剪灯留语。
月约星期，细把花须频数。
弹指一襟幽恨，谩空倩、啼鹃声诉。
深院宇。
黄昏杏花微雨。
客边情味恶。
花漏远、春静风鸣凤铎。
空梁燕泥落。
映柔红微罥，海棠帘箔。
愁钟恨角。
怕催人、黄昏索寞。
拥吟袍、凭暖阑干，醉怯冷香罗薄。
阿鹊。
幽芳月淡，紫曲云昏，有人说著。
名缰易缚。
归鞭杳，误期约。
记金泥卜昼，银屏娱夜，弹指匆匆恨错。
为情多、搀尽芳春，带围瘦觉。
冻痕消梦草。
又招得春发，旧家池沼。
园扉掩寒悄。
倩谁将花信，偏传深窈。
追游趁早。
便裁却、春衫短帽。
任残梅、飞满溪桥，和月醉眠清晓。
年少。
青丝纤手，彩胜娇鬟，赋情谁表。
南楼信杳。
江云重，雁归少。
记冲香嘶为，流红回岸，几度绿杨残照。
想暗黄、依旧东风，灞陵古道。
人去绿屏闲，逗晓柳丝风急。
帘外杏花微雨，罥春红愁湿。
单衣催赐麹尘罗，中酒病无力。
应是绣床慵困，倚秋千斜立。
小枕梦催闲，飞雨时鸣高屋。
挂起西窗人静，听春禽声续。
鸭塘溪绿涨轻痕，烟柳媚新绿。
谁伴瘦筇尊酒，弄岩泉飞瀑。
青楼临远水。
楼上东风飞燕子。
玉钩珠箔，密密锁红藏翠。
剪胜裁幡春日戏。
簇柳簪梅元夜醉。
闲忆旧欢，暗弹新泪。
罗帕啼痕未洗。
愁见同心双凤翅。
长安十日轻寒，春衫未试。
过尽征鸿知几许，不寄萧娘书一纸。
愁肠断也，那人知未。
莺啼晴昼，南国春如绣。
飞絮眼，凭阑袖。
日长花片落，睡起眉山斗。
无个事，沈烟一缕腾金兽。
千里空回首。
两地厌厌瘦。
春去也，归来否。
五更楼外月，双燕门前柳。
人不见，秋千院落清明后。
麹尘风雨乱春晴。
花重寒轻。
珠帘卷上还重下，怕东风、吹散歌声。
棋倦杯频昼永，粉香花艳清明。
十分无处著闲情。
来觅娉婷。
蔷薇误罥寻春袖，倩柔荑、为补香痕。
苦恨啼鹃惊梦，何时翦烛重盟。
几年埋玉蓝田，绿云翠水烘春暖。
衣薰麝馥，袜罗尘沁，凌波步浅。
钿碧搔头，腻黄冰脑，参差难翦。
乍声沈素瑟，天风佩冷，蹁跹舞、霓裳遍。
湘浦盈盈月满。
抱相思、夜寒肠断。
含香有恨，招魂无路，瑶琴写怨。
幽韵凄凉，暮江空渺，数峰清远。
粲迎风一笑，持花酹酒，结南枝伴。
愁红飞眩醉眼。
日淡芭蕉卷。
帐掩屏香润，杨花扑、春云暖。
啼鸟惊梦远。
芳心乱。
照影收奁晚。
画眉懒。
微醒带困，离情中酒相半。
裙腰粉瘦，怕按六么歌板。
帘卷层楼探旧燕。
肠断。
花枝和闷重捻。
池馆收新雨。
耿幽丛、流光几点，半侵疏户。
入夜凉风吹不灭，冷焰微茫暗度。
碎影落、仙盘秋露。
漏断长门空照泪，袖纱寒、映竹无心顾。
孤枕掩，残灯炷。
练囊不照诗人苦。
夜沈沈、拍手相亲，騃儿痴女。
栏外扑来罗扇小，谁在风廊笑语。
竞戏踏、金钗双股。
故苑荒凉悲旧赏，怅寒芜、衰草隋宫路。
同磷火。
偏秋圃。
人病酒。
生怕日高催绣。
昨夜新翻花样瘦。
旋描双蝶凑。
慵凭绣床呵手。
却说新愁还又。
门外东风吹绽柳。
海棠花厮勾。
照眼菱花，剪情菰叶。
梦云吹散无踪迹。
听郎言语识郎心，当时一点谁消得。
柳暗花明，萤飞月黑。
临窗滴泪研残墨。
合欢带上旧题诗，如今化作相思碧。
倚薰风、画阑亭午。
采莲柔舻如语。
红裙溅水鸳鸯湿，几度云朝雨暮。
游冶处。
最好是、小桥芳树寻幽趣。
绣帘低护。
任凉入霜纨，月侵冰簟，长夏等闲度。
都如梦，怅望游仙旧侣。
遗踪今在何许。
愁予渺渺潇湘浦。
槛竹空敲朱户。
黯无绪。
念多情文园，会草长门赋。
酒酣自舞。
笑满袖缁尘，数茎霜鬓，羞杀照溪鹭。
花浮深岸树。
迎新曦窗影，细触游尘。
映叶青梅，记共折南枝，又及尝新。
驻屐危亭，烟墅杳、风物撩人。
虹外斜阳留晚，莺边落絮催春。
心事应辜桃叶，但自把新诗，偏写修筠。
恨满芳洲，倩晚风吹梦，暗逐江云。
慢捻轻拢，幽思切、清音谁闻。
谩有鸳鸯结带，双垂绣巾。
甫营亭子小，花柳斩新栽。
衰翁余暇，何妨领客少徘徊。
堪叹人生离合，恰似燕莺来往，光景暗中催。
芦荻晚风起，明日满沙堆。
去年秋，如此夜，有谁陪。
欲挽天河无路，满眼总尘埃。
未了痴儿官事，行止从来难定，又趣到苏台。
不作别离句，共醉十分杯。
锦屏香褪。
寒隐轻衫嫩。
燕子护泥飞不稳。
庭掩百花难认。
双双绣带微风。
海棠此夜帘栊。
愁损一番寒食，小窗淡月残红。
柳丝空有千万条。
系不住、溪桡。
想今宵、也对新月，过轻寒、何处小桥。
玉箫榭春多少，溜啼红、脸霞未消。
怪别来、胭脂慵傅，被东风、偷在杏梢。
笑摘青梅傍疏。
数枝花影漾前除。
太湖石畔看金鱼。
笋指晓寒慵出袖，翠鬟春懒不成梳。
为君缝狭绣罗襦。
对花时节不曾忺。
见花残。
任花残。
小约帘栊，一面受春寒。
题破玉笺双喜鹊，香烬冷，绕银屏，浑是山。
待眠。
未眠。
事万千。
也问天。
也恨天。
髻儿半偏。
绣裙儿、宽了还宽。
自取红毡，重坐暖金船。
惟有月知君去处，今夜月，照秦楼，第几间。
东风冽。
红梅拆。
画帘几片飞来雪。
银屏悄。
罗裙小。
一点相思，满塘春草。
空愁切。
何年彻。
不归也合分明说。
长安道。
箫声闹。
去时骢马，谁家系了。
帘不卷，细雨熟樱桃。
数点霁霞山又晚，一痕凉月酒初消。
风紧絮花高。
闲处少，磨尽少年豪。
昨梦醉来骑白鹿，满湖春水段家桥。
濯发听吹箫。
羞说起。
嚼破白桃花蕊。
人在夕阳深巷里。
燕见来也未。
一样半红紫。
双凤同心结子。
分在郎边郎不记。
为郎今拆碎。
小砑红绫笺纸。
一字一行春泪。
封了更亲题，题了又还坼起。
归未。
归未。
好个瘦人天气。
著破荷衣，笑西风吹我，又落西湖。
湖间旧时饮者，今与谁俱。
山山映带，似携来、画卷重舒。
三十里、芙蓉步障，依然红翠相扶。
一目清无留处，任屋浮天上，身集空虚。
残烧夕阳过雁，点点疏疏。
故人老大，好襟怀、消减全无。
慢赢得、秋声两耳，冷泉亭下骑驴。
碧黯塞榆，黄销堤柳，危栏谁料重抚。
才情犹未减，指点惊如许。
当时共伊东顾。
为辞家、怕吟鹦鹉。
衮衮波光，悠悠云气，陶写几今古。
生尘每怜微步。
渺江空岁晚，知在何处。
土花封玉树。
恨极山阳赋。
吹芗扇底余欢断，怎忘得、阴移庭午。
离别苦。
那堪听、敲窗冻雨。
织绡机上度鸣梭。
年光容易过。
萦萦情绪，似水烟山雾两相和。
谩道当时何事，流盼动层波。
巫影嵯峨。
翠屏牵薜萝。
不须微醉自颜酡。
如今难恁么。
烛花销艳，但替人、垂泪满铜荷。
赋罢西城残梦，犹问夜如何。
星耿斜河。
候虫声更多。
嫩黄初染绿初描。
倚春娇。
索春饶。
燕外莺边，想见万丝摇。
便作无情终软美，天赋与，眼眉腰。
短长亭外短长桥。
驻金镳。
系兰桡。
可爱风流，年纪可怜宵。
办得重来攀折後，烟雨暗，不辞遥。
深意缠绵歌宛转。
横波停眼灯前见。
最忆来时门半掩。
春不暖。
梨花落尽成秋苑。
叠鼓收声帆影乱。
燕飞又趁东风软。
目力漫长心力短。
消息断。
青山一点和烟远。
水村月淡云低。
为爱寒香晚吹。
瘦马立多时。
是谁家、茅舍竹篱。
三三两两芳蕤。
未放琼铺雪堆。
只这一些儿。
胜东凤、千枝万枝。
凉月薄阴犹殢。
红豆一枝秋思。
门外几重山，山外行人千里。
归未。
归未。
又是菊花天气。
溪水清。
溪水浑。
溪上人家数亩园。
垂杨深闭门。
青罗裙。
白罗裙。
采尽青蘩到白苹。
江南三月春。
绿树深庭院。
侵帘暝草，沿砌幽藓。
问讯余芳，糁迳碎红千点。
暗有芹香堕几，认杏栋、营巢新燕。
晴思软。
春光几放，费人裁翦。
梅阴地湿无尘，但密袖薰虬，静看诗卷。
半掬羁心，似翠蕉难展。
花事因循过了，渐愁人、薰风团扇。
屏画掩。
屏上数峰青远。
画楼帘半卷，倩谁觅、凤箫音。
记待月梅边，笼香酒後，私语屏阴。
匆匆佩珠暗解，断归鸿、消息两沈沈。
前度刘郎易老，旧时飞燕难寻。
罗襟。
薄有泪痕侵。
钗股暗黄金。
向宝奁密看，绫笺小字，长是惊心。
登临漫劳眺远，但青山、杳隔暮云深。
曾傍湾击马，紫骝嘶度平林。
论交眉语，惜别心啼，费情不少。
蕙渺溱期，苹深汜经轻误了。
几度金铸相思，又燕紧鸿杳。
谁料如今，被莺闲占春早。
频把愁勾，惜鸦云、娇红犹绕。
浑拚如梦，争奈枕酲屏晓。
欲寄芙蓉香半握，怕不禁秋恼。
重是亲逢，片帆双度天杪。
落日蒸红山欲烧。
短筇行药过山腰。
松声隐隐晚来潮。
短树依岩无败叶，梅花当路少全梢。
水村时有短长桥。
曙色开晴，轻飔敷暖，日影才经檐角。
倦来芳径，且倚阑干，触地新愁粘著。
长日如年，可堪恨雨丝丝，梦去漠漠见鸣禽递响，乳莺梳翅，痴愁方觉。
凝望处，初绿呈新，陈柯拆旧，忘了一春归却。
不伤花老，只怕花开，解使朱须销铄。
宝扇轻摇，乱抛花片教飞，迎风低掠。
忍重携素手，骤觉一分瘦落。
风前帘幕沾飞絮。
家在垂杨深处住。
倚楼无语忆郎时，恰是去年今日去。
帝城箫鼓青春暮。
应有多情游冶处。
争知日日小阑干，望断斜阳芳草路。
春时江上帘纤雨。
张帆打鼓开船去。
秋晚恰归来。
看看船又开。
嫁郎如未嫁。
长是凄凉夜。
情少利心多。
郎如年少何。
手捻花枝忆小苹。
绿窗空锁旧时春。
满楼飞絮一筝尘。
素约未传双燕语，离愁还入卖花声。
十分春事倩行云。
谢娘庭院通芳径。
四无人、花梢转影。
几番心事无凭准。
等得青春过尽。
秋千下、佳期又近。
算毕竟、沈吟未稳。
不成又是教人恨。
待倩杨花去问。
手捻黄花，对西风无语，双鬓萧萧。
韶华暗中过眼，零落心交。
登临把酒，更谁伴、破橘持螯。
惟只有，湖边鸥鹭，飞来如受人招。
往事不禁重省，料绾罗分钿，翠减香销。
空向画桥古树，犹系轻桡。
西兴渡口，误归帆、几信寒潮。
伤情处，淡烟残照，倚阑人共秋高。
蜀江城远，想连云危栈，接天穷处。
惆怅烟尘回首地，双阙觚棱犹故。
龙扈星联，羽林风肃，未放鸾駣去。
不堪掩面，泪沾宸袖如雨。
底事当日昭阳，吹羌鸣羯，涴却霓裳舞。
三十六宫春满眼，曾把色嗔香妒。
芳草埋情，飞花陨怨，翻被蛾眉误。
画图惊见，黯然魂断今古。
曳云摇玉。
裙蹙秋绡幅。
学得琵琶依约熟。
贪按雁沙新曲。
曲终满院春闲。
清颦移上眉山。
心事怕人猜破，折花背插云鬟。
香减鲛绡添泪痕。
彩云长是恨，等间心。
玉笙犹记夜深闻。
湘水杳，寂寞隔巫云。
翠被冷重熏。
做成归梦了销魂。
重杨浓处著朱门。
依然是，风雨掩黄昏。
夜来疏雨鸣金井，一叶舞空红浅。
莲渚收香，兰皋浮爽，凉思顿欺班扇。
秋光苒苒。
任老却芦花，西风不管。
清兴难磨，几回有句到诗卷。
长安故人别後，料征鸿声里，画阑凭偏。
横竹吹商，疏砧点月，好梦又随云远。
间愁似线。
甚击损柔肠，不堪裁翦。
听著鸣蛩，一声声是怨。
柳外寒轻，水边亭小。
昨朝燕子归来了。
天涯无数旧愁根，东风种得成芳草。
亭畔秋千，当时欢笑。
香肌不满和衣抱。
那堪别後更思量，春来瘦得知多少。
征雁云深，乱蛩寒浅。
惊心怕见年华晚。
萧疏堤柳不禁霜，江梅瘦影清相伴。
舞暗香茵，歌阑团扇。
月明梦绕天涯远。
断肠人在画楼中，东风不放珠帘卷。
江阔天低，楼高思迥。
春烟蘸淡如秋景。
今年芳草去年愁，分明又报明年信。
燕子还来，归期未定。
可堪醉梦红尘境。
世间万事尽消磨，水流不尽青山影。
霜皎千林，正石桥人静，春满横塘。
寒花自开自落，晓色昏黄。
明沙暗草，对东风，深锁闲堂。
金漏短，江南路远，梦回云冷潇湘。
重到旧时花下，按玉笙歌彻，月正西廊。
亭亭爱伊素影，粉薄新妆。
经所瘦损，漫谁知、心事凄凉。
休更听，城头画角，一声声断人肠。
迢迢江路日又曛。
为春迟、长是怨春。
小立马、千林下，寄寒香、归赠故人。
相逢细说经年恨，早匆匆、吹散霁去。
算惆怅、芳菲事，粉蝶知、应自断魂。
江南烟水几万重。
记玉人、花底旧容。
待欲寄、飞鸿信，望前山、夕照冷红。
塞笳月下声凄楚，怨百花、春事梦空。
倩谁共、东君说，把阳和、分付朔风。
晓帘栊，晴院宇，空鸭冷水。
翠被欺寒，娇困未忺起。
厌厌两点眉峰，一痕酒晕，正人在、温柔乡里。
甚情味。
羞对钗燕筝鸿，胭脂暗弹泪。
欲写吴笺，无处问双鲤。
倩他轻薄杨花，与愁结伴，直吹到、那人根底。
结客去登楼。
谁击兰舟。
半篙清涨雨初收。
把酒留春春不住，柳暗江头。
老去怕闲愁。
莫莫休休。
晚来风恶下帘钩。
试问落花随水去，还解西流。
流苏垂翠幰，高低一色，红紫等泥少。
香山居士老，柳枝桃叶，飞梗属谁家。
好音过耳，任啼乌、怨入芳华。
心情懒，笔床吟卷，醉墨戏翻鸦。
堪嗟。
雕弓快马，敕勒追踪，向夕阳坡下。
休更忆，青丝络辔，红袖裁纱。
司空见惯浑如梦，笑几回、索苇吹葭。
山中乐，从渠恣赏莺花。
断红流水香难觅。
行云一去无踪迹。
杨柳漫遮阑。
闲愁付远山。
玉筝弹未了。
倚柱人空老。
青子摘来酸。
酸心有几般。
人生何必求名，身闲便是名商处。
卧云衣袂，何因自染，修涂尘土。
世路羊肠，人情狙赋，翻云覆雨。
把从前旧梦，倚阑重省，体更错、添笺注。
况是吾庐江上，也抵得、封侯千户。
高眠闲听。
邻舟渔唱，倚阑农语。
休望当年，溪边俱载，隆中三顾。
怕群鸥微觉，见人欲起，背人飞去。
恨入眉尖熨不开。
日高犹未肯，傍妆台。
玉郎嘶骑不归来。
梁间燕，犹自及时回。
粉泪污香腮。
纤腰成瘦损，有人猜。
一春那识下香阶。
春又去，花落满苍苔。
竹上一楼岚翠。
竹下一渠春水。
中有隐人居，破屋数间而已。
无事。
无事。
静夜月明千里。
霜月湿，人睡矮篷秋。
惊觉夜深儿女梦，渔歌风起白苹洲。
别岸又潮头。
卖饧天气箫声软。
午院水沈烟未断。
睡起补残眉。
红绵入镜迟。
霎时开笑靥。
花上看双蝶。
新月上帘钩。
相思不断头。
拂面凉生酒半醒。
廉纤小雨晚初晴。
过云无定月亏盈。
庭户不关春悄悄，阑干倚遍夜深深。
几回风竹误人听。
梦期疏，书约误。
肠断夜窗风雨。
灯晕冷，漏声遥。
酒消愁未消。
想天涯，芳草碧。
人与芳春俱客。
凭杜宇，向江城。
好啼三两声。
醉魂离梦，捻合难成片。
恶味怕黄昏，更西风，梧桐深院。
蝉松翠妩，记那日相逢，情缱绻，语玲珑，人静凌波见。
香云曾约，念阻题红怨。
应是绿窗寒，也思郎、云衣谁换。
郎今销黯，步楚竹江空，云缥缈，水弥茫，不抵相思半。
阶露重。
浥透寻花双凤。
天色晴明风不动。
薄衫金络缝。
午枕高云斜纵。
一觉风流春梦。
起看翻翻帘影弄。
夕阳归燕共。
波暖芹汀，风香兰圃。
清尘几点茸茸雨。
画船丝竹载梁州，彩旗绳板欢游女。
修禊初三，禁烟百五。
年华恰到风流处。
一生只当百回春，一回春到休轻负。
莺啼人起，花露真珠洒。
白苎衫，青骢马。
绣陌相将，斗鸡寒食下。
回廊暝色愔愔，应是待、归来也。
月渐高，门犹亚。
闷剔银缸，漏声初入夜。
窗影珑璁，画楼平晓，翳柳啼鸦。
门巷渐有新烟，东风定、人扫桐花。
峭寒斗减，看旅雁、争起蒹葭。
溯断云，多少悲鸣，数行又下远行沙。
应是故园桃李谢。
送清江、一曲阑干下。
染翰为春羁，嗟双鬓、客舍成华。
绣鞭绮陌，强携酒、来觅吴娃。
听扇底、凄惋新声，醉里翻念家。
补成团扇绣残工。
并蒂瑞芙蓉。
花心欲就针折，赪玉唾残茸。
寻断绪，怨西风。
寂寥中。
两般时候，旧月新霜，晓角昏钟。
好风吹月过楼西。
楼前人影稀。
杜鹃啼断绿杨枝。
行人知不知。
红叶字，断肠诗。
从今懒再题。
後园零淡胭脂。
似君初去时。
乍寒帘幕。
愁灯花正结，又还轻落。
弄瘦影、瓶里梅梢，为谁缀陇头，向来新萼。
万古千今。
算惟有、别情难托。
把潘郎鬓绿，尽付雁声，几度寥寞。
扁辰暮江旧泊。
记携觞就折，烟翠犹弱。
温过却、歌夕吟朝，问天道何时，素纤重握。
想得文姬，近更苦、云衣香薄。
待更阑、试寻梦境，梦回更恶。
乍梅黄雨过，偏倚层楼，时舞垂杨。
暗绿知谁换，似烟浓雾薄，望眼偏妨。
昔人画鷁无数，相引入横塘。
纵细切香蒲，重开绛蕊，懒向清觞。
凄凉。
旧游地，谩赋减兰成，才退周郎。
总把芳辰误，念纱窗深静，冰簟流光。
凤笺试写新句，青羽碧天长。
又隐隐城头，随风断角斜照黄。
坠叶窥檐语。
风帘薄，递来幽恨无数。
牙签倦展，银缸细剔，悄然归旅。
声传漏阁偏长，更奈向、潇潇乱雨。
想近日，舞袖翻云，吟笺度雪谁顾。
当时翠缕吹花，东城绣陌，双燕何许。
香罗唾碧，睛纱印粉，甚缘重睹。
蓝桥镇隔芳梦，念骑省、悲秋漫赋。
待倚阑，或遇宾鸿，殷勤寄与。
絮花弱。
吹满斜阳院落。
秋千外，无数小舟，绿水溶溶带城郭。
流光漫暗觉。
辜却。
莺呼燕诺。
欢游地，都在梦中，双蝶翩翩度帘幕。
凭谁问康乐。
又粉过新梢，红褪残萼。
阑干休倚东风恶。
怜瑟韵空在，鉴容偷改，青青洲渚偏杜若。
故交半寥寞。
漂泊。
镇如昨。
念玉指频弹，珠泪还阁。
孤灯隐隐巫云薄。
奈别遽无语，恨深谁托。
明朝何处，夜渐短，听画角。
驻马林塘，还寻旧迹，雨收秋晚。
残蕉映牖，强把碧心偷展。
记相逢、画堂宴开，乱花影入帘初卷。
正小池涨绿，丝纶曾试，事随鸿远。
凄断。
情何限。
料素扇尘深，怨娥碧浅。
清宫丽羽，漫有苔笺题满。
问低墙、双柳尚存，几时艳烛亲共剪。
但凝眸，数点遥峰，春色青如染。
十年汉上东风梦，依然淡烟莺晓。
击马桥空，维舟岸易，谁识当时苏小。
筹花斗草。
任波浴斜阳，絮迷芳岛。
笑底歌边，黛娥娇聚怕归早。
京尘衣袂易染，旧游随雾散，新恨难表。
燕子朱扉，梨英翠箔，留得春光多少。
睛丝漫绕。
料带角香销，扇阴讲杳。
细倚秋千，片云天共渺。
远碧秋痕瘦，楚玉恨赋凄凉。
荷雨碎，泣残妆。
击愁在垂杨。
秋衣拂叠仙栀露，裁云刀尺犹香。
诗锦字，献明榼。
肯容易相忘。
思量。
空掩抑，分宵缓枕，终不敌、凉谯漏长。
自解珮、兰皋去後，渐消灭、香梅酝藉，小杜疏狂。
年华驶水，鬓影西风，都付清觞。
睡起闻莺，卷帘微雨，黄昏递愁。
正青翰音断，离怀几折，碧云暮合，千里双眸。
思发花前，人归雁後，误记归帆天际舟。
浑无据，但余香绕梦，频到西楼。
风流。
翻是花仇。
谩长遣眉山翠不流。
想哀筝绕指，鸿移凤咽，残灯背泣，玉沁春柔。
夜月精神，朝阳微艳，何处瑶台轻驻留。
愁无际，被东风吹去，绿黯芳洲。
绿弱红臞。
暖云沁雨，乍有还无。
破晓幽禽，平渠流水，春响庭除。
梅酸初著花跗。
似滴滴、新愁未舒。
几信花风，一痕青烧，万里秦吴。
归未卜。
频倒金驱纤玉。
明月绡窗停剪烛。
搦愁题蠹绿。
秋水娟娟鱼目。
腰素几分销缩。
接得云笺无意读。
雕鞍何处宿。
霓裳按歌地，凉影参差。
还是佩解江湄。
沧波正洗袜尘恨，流霞空沁铢衣。
盈盈半输笑，向朱阑凝伫，欲诉心期。
碧筒唤酒，恐娇娥、来下瑶池。
未许西风吹断，环步障千重，镇护金猊。
落晚文禽点镜，分香窃翠，却念幽羁。
彩云惊散，暗伤情、不似芳时。
待清歌招些，怜心问的，水杳舟移。
轻雷殷殷，小枕惊回，帘影摇庭户。
嫩凉遥度。
江云堕、结作西窗暗雨。
闲阶静伫。
叹疏袂、愁宽一缕。
凭画栏，润叶鸣条，总是安秋处。
因唤扁舟晚渡。
渐闻歌招得，采菱俦侣。
临平归路。
花无数、应认订洲倦旅。
飞红怨暮。
长趁得、断鸿南浦。
闲枕衾，谁更无聊，应最怜纨素。
渚云弄湿，烟缕际晚，江国遥碧。
鸿过无迹。
怕闻野寺孤钟动凄恻。
小桥路窄。
疏袖暗拂衰草，愁听蛩语还寂。
可堪过了，龟纱负瑶席。
荏苒露华白。
一夜秋窗惊晓色。
柳影孤危，残蝉空抱叶。
想摇落关情，归梦频折。
物华消歇。
尽倒断寒塘，幽香先灭。
怨红供、拒霜啼颊。
落红几阵清明雨。
忆花期、半被睛慳寒阻。
新柳著春浓，早翠池波妒。
粉雨香去消息远，温旧日、秋千庭宇。
凝伫。
正春醒帘外，一声莺语。
尘锁宝筝弦柱。
自眉峰惹恨。
六么慵舞。
深院不成妆，有泪弹谁与。
记得踏青归去後，细共说、花阴深处。
心愫。
怕当时飞燕，知人分付。
西凤满目。
渐院落悄清，愁近银烛。
多少虫书堕翠，又随波縠。
姮娥半露扶疏影，向虚檐、似知幽独。
浦鸿声断，枝乌漏永，芳梦难续。
记旧日、离亭细嘱。
早归趁香边，频泛酝酝。
谁遣而今，对景黛娥双蹙。
玉鞭但共秋光远，漫空怜、如许金粟。
露零襟冷，萧萧更兼，数竿修竹。
披紫菟裘，上白鹭亭，看吹洞箫。
望长庚鲸过，江横素练，回仙鹤度，月在青霄。
依约淮山，清准冷风露，如到瀛洲听海涛。
浮图近，更玉铃金铎，初奏琅璈。
人间梦境寥寥。
部故国繁华能几朝。
有千年枯井，龙沈凤怨，数邱黄壤，兔走猿嗥。
莫问荣华，不如归去，短棹孤篷乘夜潮。
翠岩下，耕白云二顷，胜种仙苗。
砌红慵扫，问东风、应念西园寥落。
帘卷垂杨莺啭巧，才见还因飞却。
捻指光阴，关心节序，总在秋千索。
翻翻双蝶，傍人争趁行乐。
曾记步月归来，秦争弹偏，共倚阑干角。
别後池亭谁斗草，多少芳游担阁。
世事升沈，人生聚散，俯仰空如昨。
余香犹在，绣帏清晓寒薄。
眼媚双波溜，腰柔一搦纤。
问伊何事放珠帘。
笑道篆香销尽、要重添。
数日宽金钏、梳云拂翠奁。
梅妆依旧落虚檐。
题起一春心事、两眉尖。
心悠悠。
恨悠悠。
谁剪青山两点愁。
笙寒燕子楼。
晓星稀。
暮云飞。
纤就回文不下机。
花飞人未归。
既难求富贵，何处没溪山。
不成天也、不容我去乐清闲。
短褐宽裁疏葛，柱杖横拖瘦玉，著个竹皮冠。
弄影碧霞里，长啸翠微间。
醉时歌，狂时舞，困时眠。
翛然自得，了无一点俗相干。
拟把清风明月，剪作长篇短阕，留与世人看。
待倩月边女，归去借青鸾。
笛唤春风起。
向湖边、腊前折柳，问君何意。
孤负梅花立晴昼，一舸凄凉雪底，但小阁、琴棋而已。
佳客清明留不住，为匡庐、只在家窗里。
湓浦去，两程耳。
草堂旧日谈经地。
更从容、南山北水，庚楼重倚。
万卷心胸几千古，仰首骎骎紫气。
正江上、风寒如此。
且趁霜天鲈鱼好，把貂裘、换酒长安市。
明夜去，月千里。
丁丁起处。
在纵牧九京，经烧残树。
时见鸟鸢饥噪，鸺鹠妖呼。
数间老屋团荒堵。
算何人、瓣香来注。
淡烟斜照，闲花野棠，杳杳年度。
世事几、番云覆雨，独此道嫌人，抛弃尘土。
眼里长青，谁也解如山否。
三三五五骑牛伴，望前村、吹笛归去。
柳青梨白，春浓月淡，蹋歌椎鼓。
又见花阴如水，两心犹未平。
正坐久、主客成三，空无语、影落楸枰。
千年人间事业，垂成处、一著容易倾。
便解围、小住何妨，机锋在，瞬息天又明。
甚似汉吴对营。
纷纷不了，孤光照彻连城。
又似残星，向零落，有余情。
姮娥笑人迟暮，念才力，底须争。
从亏又成。
何人正听隔壁声。
富贵人间有。
就如今、秤量阴德，还公最厚。
一郡鹘仑全似旧，春满霜畴稻亩。
近帐外、干将夜吼。
直指禾川弄霆雷，纵山阴、鹿健那能走。
都算计，怎担负。
单车曲曲穿岩窦。
向迷途、分明一呼，散渠回首。
夹路香花迎拜了，见说家家举酒。
道公是、再生父母。
活一口还添一岁，这一回、活几千千口。
只此事，是公寿。
昨夜探寒梅，先报消息。
天遣花神妆点，衬贤侯清白。
试将玉蕊比修龄，算枝头千百。
更有不凡风味，付调羹仙客。
茶边水经。
琴边鹤经。
小窗甲子初睛。
报梅花小春。
小冠晋人。
小车洛人。
醉扶儿子门生。
指黄河解清。
留君少住。
且待晴时去。
夜深水鹤云间语。
明日棠梨花雨。
尊前不尽余情。
都上鸣弦细声。
二十四番风後，绿阴芳草长亭。
梦泊游丝画影移。
水沈香宛紫烟微。
玉笙才过画楼西。
天上人间花事苦，镜中翠压四山低。
又成春据莺啼。
燕姬越女初相见。
鬓云翻覆风转。
日日转如云。
朝朝白发新。
江南古佳丽。
只绾年时髻，信手绾将成。
从来懒学人。
水云幽。
怕黄霜竹生新愁生新愁。
生新愁如今何处，倚月明楼。
龙吟杳杳天悠悠。
腾蛟起舞鸣空篌。
鸣箜篌。
听吹短气，江上无秋。
对琴台、不堪尘涴，春风微露纤指。
峥嵘鹤膝翘空势，取次著花安蕊。
偏有意。
把竹外一枝，飞洒轻烟里。
月良如洗。
又底事丹青，何须水墨，虚白阚清泚。
华堂暮，珍重休弹尘尾。
静中留此佳致。
桥西几度香浮处，回首都随流水。
闲徒倚。
叹汨没黄埃，变幻皆如此。
蜚廉莫起。
待别有神人，风斤一运，和影上窗纸。
渺渺怀芳意，苦对景、可怜生。
记燕外莺边，柳深竹嫩，度密穿青。
如今淡烟细雨，正午窗半梦酒初醒。
乐事怎堪重省，起来一饷愁萦。
悠然又把酒壶倾。
摆不动离情。
想闲却春游，绿阴深院，芳草长亭。
乾愁有谁解得，傍晚来，风起碎池萍。
坐待晴云四卷，依然月上疏棂。
几许暮春清思，未知芍药，先拟荼蘼。
老却东风，春去不与人期。
似情多、何曾荀倩，便梦断、不为崔徽。
且衔杯。
暖风袭袭，淡日晖晖。
怎知，怀芳心在，树花露泣，叶竹烟啼。
满目清红，新悉成阵恨成围。
画帘空、龙媒独倚，午阴静、燕子双飞。
任春归。
寻人柳下，梦句堂西。
雕鞍芳径，翠管长亭，春酲不负妍华。
几丈闲愁，寄风吹落天涯。
深深小帘朱户，是何人、重整香车。
愁未醒，记竹西歌吹，柳下人家。
眉锁何曾舒展，看行人都是，醉眼横斜。
寄语高阳，从今休唤流霞。
残春又能几许，但相从、评水观茶。
清梦远，怕东风、犹在杏花。
曾闻几度说京华。
愁压帽檐斜。
朝衣熨贴天香在，如今但、弹指兰阇。
不是柴桑心远，等闲过了元嘉。
长生休说枣如瓜。
壶日自无涯。
河倾南纪明奎璧，长教见、寿珪成霞。
但得重携溪上，年年人共梅花。
玉搔头。
是何人敲折，应为节秦讴。
棐几朱弦，剪灯雪藕，几回数尽更筹。
草草又、一番春梦，梦觉了、风雨楚江秋。
却恨闲身，不如鸿雁，飞过妆楼。
又是山枯水瘦，叹回肠难贮，万斛新愁。
懒复能歌，那堪对酒，物华冉冉都休。
江上柳、千丝万缕、恼乱人、更忍凝眸。
犹怕月来弄影，莫上帘钩。
酒旗摇曳柳花天。
莺语软於棉。
碎绿未盈芳沼，倒影蘸秋千。
奁玉燕，套金蝉。
负华年。
试问归期，是酴醿后，是牡丹前。
吟望直。
春在阑干咫尺。
山插玉壶花倒立。
雪明天混碧。
晓露丝琼滴。
虚揭一帘云湿。
犹有残梅黄半壁。
香随流水急。
浦月窥檐，松泉漱枕，屏里吴山何处。
暗粉疏红，依旧为谁匀注。
都负了、燕约莺期，更闲却、柳烟花雨。
纵十分、春到邮亭，赋怀应是断肠句。
青青原上荠麦，还被东风无赖，翻成离绪。
望极天西，惟有陇云江树。
斜照带、一缕新愁，尽分付、暮潮归去。
步闲阶、待卜心期，落花空细数。
习习轻风破海棠。
秋千移影上回廊。
画长蝴蝶为谁忙。
度柳早莺分暖绿，过花小燕带春香。
满庭芳草又斜阳。
金勒鞚花骢。
故山云雾中。
翠苹洲、先有西风。
可惜嫩凉时枕簟，都付与、旧山翁。
双翠合眉峰。
泪华分脸红。
向尊前、何太匆匆。
才是别离情便苦，都莫问、淡和浓。
白玉枝头，忽看蓓蕾，金粟珠垂。
半颗安榴，一枝农杏，五色蔷薇。
何须羯鼓声催。
银釭里、春工四时。
却笑灯蛾，学他蝴蝶，照影频飞。
夜香烧了夜寒生。
掩银屏。
理银筝。
一曲春风，都是断肠声。
杜宇欲啼杨柳外，愁似海，思如云。
背灯暗卸乳鹅裙。
酒初酲。
梦初醒。
兰炷香篝，谁为暖罗衾。
二十四帘人悄悄，花影碎，月痕深。
露冷仙梯。
霓裳散舞，记曲人归。
月度层霄，雨连深夜，谁管花飞。
金铺满地苔衣。
似一片、斜阳未移。
生怕清香，又随凉信，吹过东篱。
冰箔纱帘小院清。
晴尘不动地花平。
昨宵风雨，凉到木樨屏。
香月照妆秋粉薄，水云飞佩藕丝轻。
好天良夜，闲理玉靴笙。
夜半河痕依约，雨余天气冥濛。
起行微月偏池东。
水影浮花、花影动帘栊。
量减难追醉白，恨长莫尽题红。
雁声能到画楼中。
也要玉人、知道有秋风。
柳丝摇露。
不绾兰舟住。
人宿溪桥知那处。
一夜风声千树。
晓楼望断天涯。
过鸿影落寒沙。
可惜些儿秋意，等闲过了黄花。
春色醉荼縻，昼永篆烟初绝。
临水杨花千树，尽一时飞雪。
穿帘度竹弄轻盈，东风老犹劣。
睡起凭阑无绪，听几声啼鴂。
月痕未到朱扉。
送郎时。
暗里一汪儿泪、没人知。
揾不住。
收不聚。
被风吹。
吹作一天愁雨、损花枝。
杨柳雪融滞雨，酴醿玉软欺风。
飞英簌簌扣雕栊。
残蝶归来粉重。
罨画扇题尘掩，绣花沙带寒笼。
送春先自费啼红。
更结疏云秋梦。
柳丝轻飏黄金楼。
织成一片纱窗雨。
斗合做春愁。
因慵熏玉篝。
暮寒罗袖薄。
社雨催花落。
先自为诗忙。
蔷薇一阵香。
天似水。
池上藕花风起。
隔岸垂杨青到地。
乱萤飞又止。
露湿玉阑闲倚。
人静自生凉意。
泛碧沈朱供晚醉。
月斜才去睡。
愁云翠万叠。
露柳残蝉空抱叶。
帘卷流苏宝结。
乍庭户嫩凉，阑干微月。
玉纤胜雪。
委素纨、尘锁香箧。
思前事、莺期燕约，寂寞向谁说。
悲切。
漏签声咽。
渐寒灺、兰缸未灭。
良宵长是闲别。
恨酒凝红绡，纷涴瑶玦。
镜盟鸾影缺。
吹笛西风数阕。
无言久，和衣成梦，睡损缕金喋。
宿雾楼台湿。
晓清初、花明柳润，燕飞莺集。
旧约重来歌舞地，留得艳香娇色。
又梦草、东风吹碧。
午因腾腾春欲醉，对文楸、玉子无心拾。
看蝶舞，傍花立。
酒痕未醒愁先入。
记年时，翠楼寒浅，宝笙慵吸。
想驻马河桥分别，恨轻竹风颿烟笠。
早尘暗、华堂帘隙。
倚尽黄昏人独自，望江南回雁归云急。
凭付与，锦笺墨。
双桨敲冰，低篷护冷，扁舟晓渡西冷。
回首吴山，微茫遥带重城。
堤边几树垂杨柳，早嫩黄、摇动春情。
问孤鸿，何处飞来，共唤飘零。
轻帆初落沙洲暝，渐潮痕雨渍，面色风皴。
旅思羁愁，偏能老大行人。
姮娥不管征途苦，甚夜深、尽照孤衾。
想玉楼，犹凭阑干，为我销凝。
迟日烘晴，轻烟缕昼，琐窗雕户慵开。
人独春闲，金猊暖透兰煤。
山屏缓倚珊瑚畔，任翠阴、移过瑶阶。
悄无声，彩翅翩翩，何处飞来。
片时千里江南路，被东风误引，还近阳台。
腻雨娇云，多情恰喜徘徊。
无端枝上啼鸠唤，便等闲、孤枕惊回。
恶情怀，一院杨花、一径苍苔。
折断烟痕，翠蓬初离鸳浦。
玉纤相妒。
翻被寻专房误。
乍说青衣，犹著轻罗护。
多情处。
芳心一缕。
都为相思苦。
春云做冷春知未。
春愁在、碎雨敲花声里。
海燕已寻踪，到画溪沙际。
院落秋千杨柳外。
待天气、十分晴霁。
春市。
又青。
又青帘巷陌，红芳歌吹。
须信处处东风，又何妨对此，笼香觅醉。
曲尽索余情，奈夜航催离。
梦满冰衾身似寄。
算几度、吴乡烟水。
无寐。
试明朝说与，西园桃李。
乳鸭池塘，晴波漾绿鳞鳞。
宿藕根香，夏来生意还新。
蚨钱小、钿花贴翠，相间萍星。
一番雨过，一番暗展圆青。
鱼戏龟游，看来犹未胜情。
因忆年时，垂钓曾约轻盈。
玉人何处，关情是、半卷芳心。
帘风一棹，鸳鸯催起歌声。
谢了梅花恨不禁。
小楼羞独倚，暮云平。
夕阳微放柳梢明。
东风冷，眉岫翠寒生。
无限远山青。
重重遮不断，旧离情。
伤春还上去年心，怎禁得，时节又烧灯。
一番风，连夜雨。
收拾做春暮。
艳冷香销，莺燕惨无语。
晓来绿水桥边，青门陌上，不忍见、落红无数。
怎分付。
独倚红药栏边，伤春甚情绪。
若取留春，欲去去何处。
也知春亦多情，依依欲住。
子规道、不如归去。
六桥春浪暖，涨桃雨、鳜初肥。
正短棹轻蓑，牵筒荇带，萦莼丝。
依稀。
岸红溯远，漾仙舟、误入武陵溪。
何处金刀脍玉，画船傍柳频催。
芳堤。
渐满斜晖。
舟叶乱、浪花飞。
听暮榔声合，鸥沈暗渚，鹭起烟矶。
忘机。
夜深浪静，任烟寒、自载月明归。
三十六鳞过却，素笺不寄相思。
江蓠摇落江枫冷，霜空雁程初到。
万景正悲凉，奈曲终人杳。
登临嗟老矣，问今古、清愁多少。
一梦东园，十年心事，恍然惊觉。
肠断，紫霞深，知音远、寂寂琴凄调。
短发已无多，怕西风吹帽。
黄花空自好。
问谁识、对花怀抱。
楚山远，九辩难招，更晚烟残照。
奁霏净洗，唤素娥睡起，平分秋色。
雁背风高孀兔冷，露脚侵衣香湿。
银浦流云，珠房迎晓，鬓影霜争白。
玉尊良夜，与谁同醉瑶席。
忍记倚桂分题，簪花簪酒，处处成陈迹。
十二楼空环佩杳，惟有孤云知得。
如此江山，依然风月，月底人非昔。
知音何许，泪痕空沁愁碧。
微雨後，落花天。
娇态病恹恹。
怕人猜著是相思，成日不开帘。
宝钗横，蝉鬓乱。
院宇待人归尽。
缓移莲步玉阑前。
纤手招花钿。
对西风、鬓摇烟碧，参差前事流水。
紫丝罗带鸳鸯结。
的的镜盟钗誓。
浑不记、漫手织回文，几度欲心碎。
安花著蒂。
奈雨覆云翻，情宽分窄，石上玉簪脆。
朱楼外。
愁压空云欲坠。
月痕犹照无寐。
阴晴也只随天意。
枉子玉消香碎。
君且醉。
君不见、长门青草春风泪。
一时左计。
悔不早荆钗，暮天修竹，头白倚寒翠。
妾倚门，君上马。
残月晓星犹挂。
眉黛敛，泪珠凝。
别离多少情。
翠翘横，云鬓乱。
复入绮衾犹暖。
人独自，枕成双。
争教不断肠。
举头忽见衡阳雁。
千声万字情何限。
叵而薄情夫。
一行书也无。
泣归香阁恨。
和泪掩红粉。
待雁却回时。
也无书寄伊。
南楼月转银河曙，玉箫又吹梅早。
鹦鹉沙晴，葡萄水暖，一缕燕香清袅。
瑶池春透。
想桃露霏霞，菊波沁晓。
袍锦风流，御仙花带瑞虹绕。
玉关人下未老。
唤矶头黄鹤，岸巾谈笑。
剑拂准清，槊横楚黛，雨洗一川烟草。
印黄似斗。
看半砚蔷薇，满鞍杨柳。
沙路归来，金貂蝉翼小。
夜来早得东风信，潇湘一川新绿，柳色含晴，梅心沁暖，春浅千花如束。
银蝉乍浴。
正沙雁将还，海鳌初矗。
云拥旌旗，笑声人在画阑曲。
星虹瑶树缥缈，佩环鸣碧落，瑞笼华屋。
露耿铜虬，冰翻铁马，帘幕光摇金粟。
迟迟倚竹。
更为把瑶尊，满斟醽醁。
回首宫莲，夜深归院烛。
庐山依旧，凄凉处、无限江南风物。
空翠睛岚浮汗漫，还障天东半壁。
雁过孤峰，猿归危嶂，风急波翻雪。
乾坤未老，地灵尚有人杰。
堪嗟漂泊孤舟，河倾斗落，客梦催明发。
南浦闲云过草树，回首旌旗明灭。
三十年来，十年一过，空有星星发。
夜深悉听，胡笳吹彻寒月。
水天空阔，恨东风不借、世间英物。
蜀鸟吴花残照里，忍见荒城颓壁。
铜雀春情，金人秋泪，此恨凭谁雪。
堂堂剑气，斗牛空认奇杰。
那信江海余生，南行万里，属扁舟齐发。
正为鸥盟留醉眼，细看涛生云灭。
睨柱吞嬴，回旗走懿，千古冲冠发。
伴人无寐。
秦准应是孤月。
乾坤能大，算蛟龙、元不是池中物。
风雨牢愁无著睡，那更寒虫四壁。
横槊题诗，登楼作赋，万事空中雪。
江流如此，方来还有英杰。
堪笑一叶漂零，重来淮水，正凉风新发。
镜里朱颜都变尽，只有丹心难灭。
去去龙沙，江山回首，一线青如发。
故人应念，杜鹃枝上残月。
燕子楼中，又捱过、几番秋色。
相思处、青年如梦，乘鸾仙阙。
肌玉暗消衣带缓，泪珠斜透花钿侧。
最无端、蕉影上窗纱，青灯歇。
曲池合，高台灭。
人间事，何堪说。
向南阳阡上，满襟有血。
世态便如翻覆雨，妾身元是分明月。
笑乐昌、一段好风流，菱花缺。
试问琵琶，胡沙外、怎生风色。
最苦是、姚黄一朵，移根仙阙。
王母欢阑琼宴罢，仙人泪满金盘侧。
听行宫、半夜雨淋铃，声声歇。
彩云散，香尘灭。
铜驼恨，那堪说。
想男儿慷慨，嚼穿龈血。
回首昭阳离落日，伤心铜雀迎秋月。
算妾身、不愿似天家，金瓯缺。
为子死孝，为臣死忠，死又何妨。
自光岳气分，士无全节，君臣义缺，谁负刚肠。
骂贼睢阳，爱君许远，留得声名万古香。
後来者，无二公之操，百炼之钢。
人生翕炊云亡。
好烈烈轰轰做一场。
使当时卖国，甘心降虏，受人唾骂，安得留芳。
古庙幽沈，仪容俨雅，枯木寒鸦几夕阳。
邮亭下，有奸雄过此，仔细思量。
水天空阔，恨东风不惜、世间英物。
蜀鸟吴花残照里，忍见荒城颓壁。
铜雀春情，金人秋泪，此恨凭谁雪。
堂堂剑气，斗牛空认奇杰。
那信江海余生，南行万里，不放扁舟发。
正为鸥盟留醉眼，细看涛生云灭。
睨柱吞嬴，回旗起懿，千古冲冠发。
伴人无寐，秦准应是孤月。
王母仙桃，亲曾醉、九重春色。
谁信道、鹿衔花去，浪翻鳌阙。
眉锁娇娥山宛转，髻梳堕马云欹侧。
恨风沙、吹透汉宫衣，余香歇。
霓裳散，庭花灭。
昭阳燕，应难说。
想春深铜雀，梦残啼血。
空有琵琶传出塞，更无环佩鸣归月。
又争知、有客夜悲歌，壶敲缺。
疏雨洗天晴。
枕簟凉生。
井梧一叶做秋声。
谁念客身轻似叶，千里飘零。
梦断古台城。
月淡潮平。
便携酒访新亭。
不见当时王谢宅，烟草青青。
雨过水明霞。
潮回岸带沙。
叶声寒、飞透窗纱。
堪恨西风吹世换，更吹我、落天涯。
寂寞古豪华。
乌衣日又斜。
说兴亡、燕入谁家。
惟有南来无数雁，和明月、宿芦花。
蛮烟塞雪。
天老梅花骨。
还著锦衣游戏，清江上、管风月。
木兰归海北。
竹梧侵户碧。
三十六峰苍玉，驾白鹿、友仙客。
问庐陵、米作何价。
棠阴又绿今夏。
活人手段依然在，独乐园中司马。
初度也。
算几处篝香，手额你多谢。
风亭月榭。
尽隐橘观棋，折荷筒酒，花竹秀而野。
阶庭树，满目鱼鱼雅雅。
千金难买清暇。
纷纷征榷尘如梦，谁有似公闲者。
天怎舍。
趁绿鬓朱颜，须入凌烟画。
海天不夜。
管岁岁安期，采蒲为寿，高宴碧桃下。
睡起怯春寒。
海棠花、开未开间。
莫言春色三分二，朱颜绿鬓，栽花种竹，谁似群闲。
侯印旧家毡。
早天边、飞诏催还。
从今几岁岁称觞处，人如玉雪，花如锦绣，福寿如山。
笑钗符、恰正带宜男。
还将寿花簪。
早风薰竹醉，松凉鹤健，午坐存庵。
三十六峰玉立，隔尘听玄谈。
何似人难老，三十才三。
闻得天边好语，第一流人物，偏重江南。
满玻璃春绿，十载受棠甘。
青青鬓、尽堪图画，趁紫岩、年纪作枢参。
却归宴、瑶池未晚，荷日红酣。
桃脸破初寒，笑问刘郎前度。
为说正元朝上，缥缈年桥午。
百年方半日来多，且醉且吟去。
须信剑南万首，胜侯封千户。
瑶尊蘸翠。
短长亭送别，风恋晴袂。
腊树迎春，一路清寒，能消几日羁思。
霜华不惜阳关柳，悄莫系、行人嘶骑。
对梅花、一笑分携，胜约别来相寄。
人物仙蓬妙韵，瑞鸾敛迅翼，聊憩香枳。
见说使君，好语先传，付与芙蓉清致。
客来欲问荆州事，但细语、岳阳楼记。
梦故人，剪烛西窗，已隔洞庭烟水。
褭褭春幡，恰十日、又逢元夕。
人正在、景清堂上，金樽娱客。
蜡炬红摇花外竹，宝香清透边石。
听儿童、父老说青原，东风国。
平易政，人皆悦。
真实念，天知得。
想旌旗一路，又添春色。
满眼变成金色界，举头身近琼楼月。
问明年、何处著鳌山，蓬莱北。
祷雨文昌，只全靠、心香一瓣。
才信宿，沛然膏泽，来从方寸。
早稻含风香旖旎，晚秧饱水青。
问螺江、恰见线来流，今平岸。
君作事，看天面。
天有眼，从君愿。
信瑞莲芝草，几曾虚献。
此雨千金无买处，丰年饱吃君侯饭。
管酿成、春酒上公堂，人人献。
十日春风，又一番调弄，怕暖愁阴。
夜来风雨，摇得杨柳黄深。
熏篝未断，梦旧寒、浅醉同衾。
便是闻灯见月，看花对酒惊心。
携手满身花影，香雾霏霏，露湿罗襟。
笙歌行人归去，回首沈沈。
人间此夜，误春光、一刻千金。
明日问、红巾青鸟，苍苔自拾遗簪。
江空不渡，恨蘼芜杜若，零落无数。
还道荒寒，婉娩流年，望望美人迟暮。
风烟雨雪阴睛晚，更何须，春风千树。
尽城、落木萧萧，日夜江声流去。
日晏山深闻笛，恐他年流落，与子同赋。
事阔心违，交淡媒劳，蔓草沾衣多露。
汀洲窈窕余醒寐，遗珮浮沈沣浦。
有白鸥淡月，微波寄语，逍遥容与。
人间无欠秋风处，偏到霜痕月杪。
风雨船篷，日夜风波未了。
忽潮生海立，又天阔、江清欲晓。
孤迥幽深，激扬悲壮，浮沈浩渺。
行路古来难，貂裘敝、匹马关山人老。
锦字未成，寒到君边书到否。
倚门回首，儿女灯前娭笑。
早斟酌、万里封侯，镜迟霜照。
视春衫、箧中半在，浥浥酒痕花露。
恨桃李、如风过尽，梦里故人成雾。
临颍美人，秦川公子，晚共何人语。
对人家、花草池台，回首故园咫尺，未成归去。
昨宵听、危弦急管，酒醒不知何处。
飘泊情多，衰迟感易，无限堪怜许。
似尊前眼底，红颜消几寒暑。
年少风流，未谙春事，追与东风赋。
待他年、君老巴山，共君听雨。
红袖乌丝失酒，金钗银烛销春。
柳边桃下复清晨。
帽风回马旋，扇雨拂花情。
白帝空惊旧曲，阳关只梦行人。
碧云何处认芳尘。
紫荆花作荚，青杏核生仁。
自结床头尘尾，角巾坐枕孤松。
片云承日过山东。
起听荷叶雨，行受芷花风。
无客同羹莼菜，有人为剥莲蓬。
东墙年少未从容。
何因知我意，吹笛月明中。
东洲游伴寄兰苕。
人日晴时不用招。
微雨来看杨柳色，故人相遇浴龙桥。
愁如春水年年长，老共东风日日消。
几欲作笺无可寄，双鱼犹自等归潮。
微雨烧香余润气，新绿愔愔，乳燕相依睡。
无复卷帘知客意，杨花更欲因风起。
旧梦苍茫云海际。
强作欢娱，不觉当年似。
曾笑浮花并浪蕊。
如今更惜棠梨子。
日晚游人酥粉涴。
四雨亭前，面面看花坐。
扇拂游蜂青杏堕。
新红一路秋千过。
帘外清歌帘底和。
自理琵琶，不用笙佐。
八折香罗余碧唾。
露花点笔轻题破。
今夜故人独宿。
小雨梨花当屋。
犹有未残枝，轻脆不堪人触。
休触。
体触。
憔悴怕惊郎目。
玉蛇踯躅流光卷。
连珠合沓帘波远。
花动见鱼行。
红裳弦欲倾。
人来惊翡翠。
小鸭惊还睡。
两岸绿阴生。
修廊时听莺。
春一点。
透得酥温玉软。
唇晕睡花连袖染。
嫣红惊绝艳。
日暮飞红扑脸。
翠被夜寒波飐。
梦断锦茵成堕靥。
宫廊微月转。
江上行人，竹间茅屋，下临深窈。
春风袅袅，翠鬟窥树犹小。
遥迎近倚，归还顾、分付横枝未了。
扁舟却去，中流回首，惊散飞鸟。
重踏新亭屐齿，耿山抱孤城，月来华表。
鸡声人语，隔江相半歌笑。
壮游历历，同高李、未拟诗成草草。
长桥外，有醒人吹笛，并在霜晓。
似东风老大，那复有、当时风气。
有情不收，江山身是寄。
浩荡何世。
但忆临官道，暂来不住，便出门千里。
痴心指望回风坠。
扇底相逢，钗头微缀。
他家万条千缕，解遮亭障驿，不隔江水。
瓜洲曾舣，等行人岁岁。
日下长秋，城乌夜起。
帐庐好在春睡。
共飞归湖上，草青无地。
愔愔雨、春心如腻。
欲待化、丰乐楼前，青门都废。
何人念、流落无几。
点点抟作，雪绵松润，为君裛泪。
夜寒晴早人起。
见柳知新翠。
撼树试花意。
两蜂狂救堕蕊。
见著羞懒避。
春都在，时节到愁地。
屏间字。
香痕半掏，误期一一曾记。
朱弦谩锁，不会近番慵脆。
强踏秋千似醉里。
扶下，眼花踮踮飞坠。
记新楼试酒，上客回车，初识能歌。
几许怜才意，觉援琴意动，授间情多。
青鸾画下缥缈，烟雾隔轻罗。
还自有人猜，素巾承汗，微影双蛾。
西陂千树雪，欲绝世乘风，下照沧波。
怪倚憔悴，扁舟月上，草草相过。
少年翰墨相误，幽恨愧星河。
谁为语伶玄，秋风并冷双燕窠。
痴多故恼人，妆晚翻嫌趣。
只为眼波长，嗔笑娇难触。
春心不肯深，春睡何曾足。
莫待柳花飞，飞去无拘束。
浅入新年，逢人日、拂拂淡烟无雨。
叶底妖禽自语。
小啄幽香还吐。
东风辛苦，便怕有、踏青人误。
清明寒食，消得渡江，黄翠千缕。
看临小帖宜春，填轻晕湿，碧花生雾。
为说钗头袅袅，系著轻盈不住。
问郎留否。
似昨夜、教成鹦鹉。
走马章台，忆得画眉归去。
捷书连昼，甘洒通宵，新来喜沁尧眉。
许大担当，人间佛力须弥。
年年八月八日，长记他、三月三时。
平生事，想只和天语，不遣人知。
一片闲心鹤外，被乾坤系定，虹玉腰围。
阊阖云边，西风万籁吹齐。
归舟更归何处，是天教、家在苏堤。
千千岁，比周公、多个彩衣。
听都人共语，又还是、岁逢庚。
记金帖频催，衮衣将至，绣幰先迎。
笙歌六宫齐奏，到而今、犹唱贺升平。
千岁人间福本，天公著意看承。
秋深。
帘卷空明。
问西子、最宜晴。
喜新多暇，玉醪龙炙，菊院花城。
明年耳孙头上，更君王、亲点泥金。
兜率摩耶住世，长看佛度众生。
指庭前、翠云金雨。
霏霏香满仙宇。
一清透彻浑无底，秋水也无流处。
君试数。
此样襟怀，顿得乾坤住。
闲情半许。
听万物氤氲，从来形色，每向静中觑。
琪花落，相接西池寿母。
年年弦月时序。
荷衣菊佩寻常事，分付两山容与。
天证取。
此老平生，可向青天语。
瑶卮缓举。
要见我何心，西湖万顷，来去自鸥鹭。
请诸君著眼，来看我、福华编。
记江上秋风，鲸嫠涨雪，雁徼迷烟。
一时多人物，只我公、只手护山川。
争睹阶符瑞象，又扶红日中天。
因怀下走奉橐鞬。
磨盾夜无眠。
知重开宇宙，活人万万，合寿千千。
凫鹥太平世也，要东还、赴上是何年。
消得清时钟鼓，不妨平地神仙。
恨个侬无赖，卖娇眼、春心偷掷。
苍苔花落，先印下一双春迹。
花不知名，乔才闻气，似月下箜篌，蒋山倾国。
半解罗襟，蕙薰微度，镇宿粉、栖香双蝶。
语态眠情，感多情、轻怜细阅。
体问望宋墙高，窥韩路隔。
寻寻觅觅。
又暮雨凝碧。
花径横烟，红扉映月，尽一刻、千金堪值。
卸袜熏笼，藏灯衣桁，任裹臂金斜，搔头玉滑。
更恨檀郎，恶怜深惜。
尽颤袅、周旋倾侧。
软玉香钩，怪无端、凤珠微脱。
多少怕晓听钟，琼钗暗擘。
清晓听麻姑，来约西王母。
共取蟠桃簇玉盘，来劝摩取酒。
王母问摩耶，比意还知否。
只为曾生我佛来，更与千千寿。
镇淮楼下旌旗，晶明辉映云山阁。
宸旒倚重，折冲千里，无逾秋壑。
缓带轻裘，纶巾羽扇，从容筹略。
使毡裘胆破，丁宁边吏，无生事，空沙漠。
二十四桥风月，称断楼、卷尽帘箔。
绂麟华旦，饱吟玉蕊，款簪金药。
驿骑朝驰，宝鞍卖赐，御筵宣押。
更赐环促如，中书入令，作汾阳郭。
丹鹤结青士，玄鹿待苍官。
寿仙堂下，应伴凫舄戏斑。
麟记当年绣绂，燕剪今朝彩胜，淑气逐椒又盘，孕毓阳和粹，独占一春先。
平淮了，勋业盛，傲东山。
中原犹待经略，趣诏凤池还。
更数尧阶五荚，又上华封三祝，千载圣须贤。
即拜玉枝赐，长冠紫宸班。
记得花筵，巧夕星河，初度女牛。
更四双蓂荚，十分桂魄，中元佳致，妆点初秋。
蔼蔼非烟，濛濛如雾，锦水郁葱佳气浮。
人人道，是王孙帝胄，今日东朝。
银潢万叶源流。
见一点长庚辉绛霄。
似东平为善，河间献雅，风流酝藉，西汉诸刘。
恰遇称觞，蓬壶歌缓，满酌蒲萄双玉舟。
椿松等算，年年醉傲，花马金裘。
几番梅雨，蒲风过、端阳後。
细数月轮，犹待双蓂秀。
戏彩华堂宴，设帨朱门右。
酌金荷，争献寿。
蟠桃新熟，阿母齐长久。
一门奋建，攀桂客、无双手。
好事来春在，杏苑联蓝绶。
应继琼林董，却胜燕山窦。
夸盛事、真罕有。
金花封诰，管取重重受。
蓂荚飞双，桂分缺二。
金风已肃深秋意。
萱庭戏彩恰称觞，蕊宫仙子天台裔。
鹤发童颜，龟龄福备。
孩儿书额添三字。
常将机训付儿孙，取青行拥潘舆待。
年少疏狂今已老。
筵度散、杂剧打了。
生向空来，死从空去，有何喜、有何烦恼。
说与无常二鬼道。
福亦不作，祸亦不造。
地狱阎王，天堂玉帝，看你去、那里押到。
襄樊四载弄干戈。
不见渔歌。
不见樵歌。
试问如今事若何。
金也消磨。
穀也消磨。
柘枝不用舞婆娑。
丑也能多。
恶也能多。
朱门日日贾朱娥。
军事如何。
民事如何。
士籍令行，伯仲分明，逐一排连。
问子孙何习，父兄何业，明经词赋，右具如前。
最是中间，娶妻某氏，试问于妻何与焉。
乡保举，那当著押，开口论钱。
祖宗立法于前。
又何必更张万万千。
算行开改会，限田放籴，生民凋瘵，膏血既朘。
只有士心，仅存一脉，今又艰难最可怜。
谁作俑，陈坚伯大，附势专权。
院静槐阴似水，雨余蝉语先秋。
熟残梅子无人打，金弹满红沟。
又送行人归去，谁怜倦客淹留。
画船旗鼓江南岸，人倚夕阳楼。
冰肌玉骨淡裳衣。
素云翠枝。
一生不晓摘仙诗。
雪香应自知。
微雨後，禁烟时，洗妆君莫迟。
东风不解惜妍姿。
吹成蝴蝶飞。
舞红一架欲生衣。
残英辞旧枝。
雨声自唱惜春词。
行人应未知。
新火后，薄罗时。
君归何太迟。
镜中失却少年姿。
年随花共飞。
绿秧平，烟树远，村燕声喧，凫雁归来晚。
自倚阑干舒困眼。
一架葡萄，青得池塘满。
饮先愁，吟又懒。
几许闲情，百计难消遣。
客路不如归梦短。
何况啼鹃，怎不教肠断。
恨花开尽，夜深自敛胭脂颗。
雨过。
绕曲曲花蓬锦围裹。
浮空烧蜜炬，香雾霏霏堕。
无那。
倚滴滴娇红笑相亸。
歌俦饮伴，花底围春坐。
念满眼、少年人，谁更老於我。
岁岁花时，洞门无锁。
莫负东君，酒盟诗课。
京浙尘动态，闽峤风霜，不觉催老。
封侯事付儿曹，懒把菱花频照。
明光赋笔，那知白首山中，年年管领闲花草。
叩角夜漫漫，问何时能晓。
堪笑。
空有传世千篇，正似病呻饥啸。
欲傲王侯，早被王侯相傲。
盖棺事定，即今老子独龙，荣枯得丧浑难料。
无酒不须愁，问黄花知道。
正宝香残，重帘静，飞鸟时惊花铎。
沈思前梦去，有当时老泪，欲弹还阁。
太一宫墙，菩提寺路，谁管纷纷开落。
心情浑何似，似琵琶马上，晓寒沙漠。
想筝雁频移，钏金度瘦，素肌清削。
相思无奈著。
重访旧、谁遣车生角。
暗记省、刘郎前度，杜牧三生，为何人、顿乘芳约。
试把菱花拭，愁来处、鬓比生觉。
念幽独、成荒索。
何日重见，错拟扬州骑鹤，绿阴不妨细酌。
秋风又吹华发，怪流光暗度，最可恨、木落山空，故国芳草何处。
看前古、兴亡堕泪，谁知历历今如古。
听吴儿唱彻，庭花又翻新谱。
肠断江南，庚信最苦，有何人共赋。
天又远，云海茫茫，鳞鸿似梦无据。
怨东风、不如人意，珠履散、宝钗何许。
想故人、月下沈吟，此时谁诉。
吾生已矣，如此江山，又何怀故宇。
不恨赋归迟，归计大误。
当时只合云龙，飘飘平楚。
男儿死耳，嘤嘤呢呢，丁宁卖履分香事，又何如、化作胥潮去。
东君岂是无能，成败归来，手种瓜圃。
膏残夜久，月落山寒，相对耿无语。
恨前此、燕丹计早，荆庆才疏，易水衣冠，总成尘土。
斗鸡走狗，呼卢蹴鞠，平生把臂江湖旧，约何时、共话连床雨。
王孙招不归来，自采黄花，醉扶山路。
绛阙珠宫何处，碧梧双凤吟。
为底事、一落人间，轻题破、隐韵天音。
当时点云滴雨，匆匆处，误墨沾素襟。
算人间、最苦多情，争知道、天上情更深。
世事似晴又阴。
罗襦甲帐，回头一梦难寻。
虎啸崎嵚，护遗迹、尚如今。
斜阳落花流水，吹紫宇、澹成林。
霜空月明，天风响、环佩飞翠禽。
余赏其言，为赋寒泉溅雪，有环佩隐隐，飞度霜月。
易水风寒，壮士悲歌，关山万里离别。
杨花浩荡晴空转，又化作、云鸿霜鹘。
耿石壕，夜久无言寂历，如闻幽咽。
云谷山人老矣，江空又岁晚，相对愁绝。
玉立长身，自是胎仙，舞我黄庭三叠。
人间只惯丁当字，妙处在、一声清拙。
待明朝、试拂菱花，老我一簪华发。
绿杨深似雨。
西湖上、旧日晴丝恨缕。
风流似张绪。
羡春风依旧，年年眉妩。
宫腰楚楚。
倚画阑、曾斗妙舞。
想而今似我，零落天涯，却悔相妒。
痛绝长秋去後，杨白花飞，旧腔谁谱。
年光暗度。
凄凉事，不堪诉。
记菩提寺路，段家桥水，何时重到梦处。
况柔条老去，争奈系春不住。
云漠漠，云漠漠，云拥紫皇家。
岩上神仙无一事，幅巾临水看桃花。
点点是丹砂。
山中好，山中好，长日养婴儿。
午夜独行金阙路，晴窗自写绿章词。
闲有鹤相随。
公度我，公度我，我是汉铜仙。
借我玉龙为觳觫，为公锄雨种芝田。
留眼看千年。
是去年、春草又凄凄，尘生缕金衣。
怅朱颜为土，白杨堪柱，燕子谁依。
谩说漫漫六合，无地著相思。
辽鹤归来後，城亦全非。
更有延平一剑，向风雷半夜，何处寻伊。
怪天天何物，堪作玉弹棋。
到年年、无肠堪断，向清明、独自掩荆扉。
何况又、禽声杜宇，花事酴醿。
又海棠开後，楼上倍觉春寒。
绿叶润，雨初乾。
爱远树团团。
当时胜买名花种，那信付与谁看。
十载事，土花漫。
但青得阑干。
悲欢。
思人世、真如一梦，留不住、城头日残。
看眼底、西湖过了，又还见、赵舞燕歌，抹粉涂丹。
凭君更酌，後日重来，直是睛难。
白玉磋成，香罗捻就，为谁特地团团。
羡司花神女，有此清闲。
疑是弓靴蹴鞠，刚一踢、误挂花间。
方信道，酴醿失色，玉蕊无颜。
凭阑。
几回淡月，怪天上冰轮，移下尘寰。
奈堪同玉手，难插云鬟。
人道转官球也，春去也，欲转何官。
聊寄与、诗人案头，冰雪相看。
梅花新霁後。
正锦样华堂，一时装就。
洞房花烛深深处，慢转铜壶银漏。
新妆未了。
奈浩荡、春心相候。
香篆里、簇簇笙歌。
微寒半侵罗袖。
侵晨浅捧兰汤，问堂上萱花，夜来安否。
功名漫斗。
漫赢得、万里相思清瘦。
蓝袍俊秀。
便胜却、登科龙首。
春画永，帘幕重重，箫声缓奏。
绣帘深，刘郎一笑，风流胜前度。
戟香门户。
还别有祥云，檐外飞舞。
洞底烛下应低语。
晨妆须带曙。
待献了、堂前罗袜，双双交祝付。
从桃与杨枝，如今便、合逊梅花为主。
行乐处。
西溪上、柳汀花屿。
封侯事、看人漫苦。
谁能向、黄河风雪路。
且对取、锦屏金幕，双蛾新样妩。
风雨山城，天意欲雪，梅花照影清峭。
彩燕飞春，祥麟绂旦，当日文星高照。
天地无情，向十载、风埃吹老。
盖世科名，经邦事业，白衣苍狗。
不是贪名求分表。
漫猎较、逢场一笑。
野外朝仪，城中马队，且暂淹才调。
为斯文争一脉，斯文在、乾坤未了，烂醉金尊，夜何其，东方渐晓。
初荷一番沃雨，锦云红尚卷。
隘华屋、赋客吟仙，候望南极天远。
还报道、飘然紫气，山奇水胜都行偏。
却归来领客，水晶庭院开宴。
窗户青红，正似京洛，按笙歌一片。
似别有、金屋佳人，桃根桃叶清婉。
倚薰风、虬须正绿，人似玉手挼纨扇。
算风流，只有蓬瀛，画图曾见。
谁知老子，正自萧然，於此兴颇浅。
只拟问、金砂玉蕊，兔髓乌肝，偃月炉中，七还九转。
今来古往，悠悠史传，神仙本是英雄做、笑英雄、到此多留恋。
看看破晓耕龙，跨海骑鲸，千年依旧庙脸。
便教乞与，万里封侯，奈朔风如箭。
又何似、广山一任，种竹栽花，棋局思量，墨池挥染。
天还记得，生贤初意，乾坤正要人撑拄，便公能安隐天宁肯。
待看佐汉功成，伴赤松游，恁时未晚。
春小小，和气满仙家。
喜渐近春华。
彩衣明媚人如玉，金杯潋滟酒成霞。
寿诗翁，翁饮少，更添些。
便万里传宣谁不羡。
便万里封侯谁不愿。
适意处，退为佳。
田园尽可渊明栗，弓刀何似邵平瓜。
但年年，清浅水，看梅花。
恰好菊花前二日，寿星高照秋天。
堂前王母鬓方玄。
怀中娇凤小，已解祝公年。
如此生涯如此屋，看看海亦成田。
闲中多把酒杯传。
长生无别诀，放下是神仙。
千年鹭渚，持作须翁酒。
胜有儿孙上翁寿。
向玉和堂上，樽俎从容，笑此处，惯著丝纶大手。
金丹曾熟未，熟得金丹，头上安头甚时了。
便踢翻炉鼎，抛却蒲团，直恁俊鹘梢空时候。
但唤取、心齐老门生，向城北城南，傍花随柳。
坐对梅花笑，还记初度年时。
名利事，总成非。
漫老矣何为。
吴山夜月闽山雾，回首鬓影如丝。
懒更问，斗牛箕。
强凭醉成诗。
闲思。
嗟飘泊，浮云飞絮，曾跌荡、春风柘枝。
便万里、金台筑就，已长分采药庞公，誓墓义之。
百年正尔，一笑尊前，儿女牵衣。
记年时、快马上青云，而今衮衣还。
问公归何有，春风万斛，散满人间。
闻道金銮召对，风采动朝班。
宰相从来有，几个朱颜。
梅雨槐风清润，正台星一点，光照龙湾。
赴经纶余暇，按行紫芝山。
念江南、民生何似，把囊封、奏上九重关。
须信道，济时功行，便是仙丹。
鹭州江上水，望南浦、送将归。
想陌上儿童，尊前老父，口口能碑。
家声一琴一鹤，甚和他、琴鹤也无之。
城市貔貅静，泮宫芹藻春迟。
与公南北两天涯，渺再风何时。
记楼月歌残，碧云句好，尽是相思。
江南烧痕未补，倩春归、说与上天知。
早晚洪钧一转，东风先到寒枝。
结庐胜境，似旧日曾游，玉连佳处。
万花织组。
爱回廊宛转，楚腰束素。
度密穿青，上有燕支万树。
探梅去。
正竹外一枝，春意如许。
奇绝盘谷序。
更碧皱沿堤，绮霏承宇。
柳桥花坞。
问何人解有，玉兰能赋。
老子婆娑，长与春风作主。
彩衣舞。
看人间、落花飞絮。
渺平沙、莽莽海风吹，一寒气崔嵬。
耿长天欲压，河流不动，云湿如灰。
帝敕冰花剪刻，飞瑞上燕台。
马上行人笑，万玉堆豗。
晃漾天街睛昼，料酒楼歌馆，都是春回。
喜丰年有象，贺表四方来。
仗下貂裘茸帽，拥千官、齐上紫金杯。
明朝起，江南驿使，来进宫梅。
杨柳楼深，推梦乍起，前山一片愁雨。
嫩绿成云，飞红欲雪，天亦留春不住。
借问东风，甚飘泊、天涯何许。
可惜风流，三生杜牧，少年张绪。
陌上差差携手去。
怕行到、歌台旧处。
落日啼鹃，断烟荒草，吟不成谁语。
听西河、人唱罢，何堪把、江南重赋。
敲碎琼壶，又前村、数声钟鼓。
千树珑罩，正蒲风微过，梅雨新霁。
客里幽窗，算无春可到，和悉都闭。
万种人生计。
应不似、午天闲睡。
起来踏碎松阴，萧萧欲动疑水。
借问归舟归未。
望柳色烟光，何处明媚。
抖擞人间，除离情别恨，乾坤余几。
一笑晴凫起。
酒醒後、阑干独倚。
时见双燕飞来，斜阳满地。
情痴倦极，天阔归迟，吟魂无力随风。
月落墙阴，一屏睡睫濛濛。
邯郸平生难记，记花前、犹醉金钟。
留连处，忽一声山外，吹度晴钟。
觉来重重追忆，似游尘飞去，那拾遗踪。
寄谢芳卿，向来曾主芙蓉。
人间兴亡万感，看千年、与梦皆空。
披衣起，倚阑干、人在笑中。
晓天凉露。
天上玉箫吹，飞声如雨。
金阙高寒，闲却一庭梅雨。
漫漫八表尘埃梦，把文章、洗空千古。
精神一似，风裳水佩，兰皋蘅浦。
看万里、跳龙跃虎。
甚花娇英气，剑清尘妩。
憔悴江南，应念小窗贫女。
朱楼十二春无际，倚苍寒、青袖如故。
茶香酒熟，月明风细，试教歌舞。
忽忽东风又老，冷云吹晚阴。
疏帘下、茶鼎孤烟，断桥外，梅豆千林。
江南庚郎憔悴，睡未醒、病酒愁怎禁。
倚阑干、一扇凉风，看平地、落花如雪深。
千曲囊中古琴。
平泉金谷，不堪旧事重寻。
当日登临。
都化作、梦销沈。
元龙丘坟无恙，谁唤起，共论心。
哀歌怨吟。
问何似、啼鸟枝上音。
一健如仙，东湖烟柳，坐拥吟翁。
几许功名，百年身世，相见匆匆。
别来三度秋风。
怕看见、云间过鸿。
酒醒灯寒，更残月落，吾美楼中。
客里凄凉，桐花满地，杜宇深山。
幸自君来，谁教春去，剪剪轻寒。
愁怀无语相看。
谩写人、徽弦自弹。
小院黄昏，前村风雨，莫倚阑干。
检点春光，阴雨过、三分之一。
从头数、元宵灯夕，都无晴日。
不碍郊原肥草绿，但漫丘壑沈云黑。
那东君、忒煞没网维，春无力。
燕忙甚，泥浑湿。
蜂愁甚，脾无密。
更两旬又是，梨花寒食。
蔫红殷桃吾不较，岂堪浸烂东畴麦。
望前村、白鹭衬霞红，探晴色。
年去年来来去早。
怪底不来，庭院春光老。
知过谁家翻别调。
家家望断飞踪窅。
千里潇湘烟渺渺。
不记雕梁，旧日恩多少。
匝近清明檐外叫。
故巢犹在朱檐晓。
白蛇宵断，逐鹿人、交趁罾鱼群起。
赤帜雄张军缟素，龙种天生大器。
堪鄙猴冠，自为狼藉，楚帐多尘垒。
胆寒垓下，一鞭东窜休矣。
亭长空舣扁舟，范增群辈，尽涂脂流髓。
望断秦关无限恨，羞面江东山水。
购首千金，若为名利，黯黯斜阳里。
石炉灰冷，美人魂落烟翠。
候应黄钟动，吹出白葭灰。
五云重压头，潜蛰地中雷。
莫道希声妙寂，嶰竹雄鸣合凤，九寸律初裁。
欲识天心处，请问学颜回。
冷中温，穷时达，信然哉。
彩云山外如画，送上笔尖来。
一气先通关窍，万物旋生头角，谁合又谁开。
官路春光早，箫落数枝梅。
邯郸梦里武陵溪。
春色醉冥迷。
花压帽檐歌，谩赢得、红尘满衣。
青蛇飞起，黄龙喝住，才是酒醒时。
和露饮刀圭，待月满、长空鹤归。
波有颓澜，渴无冷镬，谁言制邑为难。
汾阳善政，史在笑谈间。
三载刑清讼简，官事辨、俗阜民安。
帘垂画，焚香宴坐，犹得半清闲。
西风，催入觐，声驰当道，名达朝端。
任锦溪溪上，卧辙攀辕。
从此燕辕北去，好官样、留与人看。
扁舟稳，图书外，惟有月俱还。
东阳四载，但好事、一一为民做了。
谈笑半闲风月里，管甚讼庭生草。
瓯茗炉香，菜羹淡饭，此外无烦恼。
问侯何苦，自饥只要民饱。
犹念甘旨相违，白云万里，不得随昏晓。
暂舍苍生归定省，回首又看父老。
听得乘崖，交章力荐，道此官员好。
且来典宪，中书还二十四考。
西风吹锦水、朝天路、冉冉两凫飞。
看父老袅花，苦遮去辙，儿童骑竹，争问归期。
帐簇马前纷蔽日，实绩纪行碑。
冰饮三年，从容官事，棠阴百里，悠久民思。
圣明矜遐远，关山道，应是来骤华丝。
画绣过家，莱庭彩舞斑衣。
便稳奉安舆，江南向暖，早传言语，樵曲先知。
重约旧临，倪耄迎候杭西。
梢，开花繁艳，兵後流落人间。
对花泫然承脸而赋馆娃艳骨。
见数枝雪里，争开时节。
底事化工，著意阳和暗偷泄。
偏把红膏染质，都点缀、枝头如血。
最好是、院落黄昏，压栏照水清绝。
风韵自迥别。
谩记省故家，玉手曾折。
翠条袅娜，犹学宫妆舞残月。
肠断江南倦客，歌未了、琼壶敲缺。
更忍见，吹万点、满庭绛雪。
迟日侵阶，和风入户，朱弦欲奏还倦。
一幅鸾笺，五云飞下，赐予内家琴苑。
音随指动，犹仿佛、虞薰再见。
妙处谁能解心，和平自无哀怨。
猩罗帕封古洗，有龙涎、渗花千片。
骤睹瑶台清品，眼明如电。
爇白桐窗竹几，渐缕缕腾腾细成篆。
就祝金闺，天长地远。
记当年、舞衫零乱，霖铃忍按新阕。
杜鹃枝上东风晚，点点泪痕凝血。
芳信歇。
念初试琵琶，曾识关山月。
悲弦易绝。
奈笑罢颦生，曲终愁在，谁解寸肠结。
浮云事，又作南柯梦彻。
一簪聊寄华发。
乾坤桑海无穷事，才历昆明初劫。
谁共说。
都付与焦桐，写人梅花叠。
黄花送客。
体更问湘魂，独醒何在，沈醉浩歌发。
太液芙容，浑不似、旧时颜色。
曾记得、春风雨露，玉楼金阙。
名播兰簪妃后里，晕潮莲脸君王侧。
忽一声、颦鼓揭天来，繁华歇。
龙虎散，风云灭。
千古恨，凭谁说。
对山河百二，泪盈襟血。
客馆夜惊尘土梦，宫车晓碾关山月。
问嫦娥、於我肯从容，同圆缺。
吴山秋。
越山秋。
吴越两山相对愁。
长江不尽流。
风飕飕。
雨飕飕。
万里归人空白头。
南冠泣楚囚。
南高峰。
北高峰。
南北高峰云淡浓。
湖山图画中。
采芙容。
小小红船西复东。
相思无路通。
春睡起，积雪满燕山。
万里长城横玉带，六街灯火已阑珊，人立蓟楼间。
空懊恼，独客此时还。
辔压马头金错落，鞍笼驼背锦斓班。
肠断唱门关。
君去也，晓出蓟门西。
鲁酒千杯人不醉，臂鹰健卒马如飞。
回首隔天涯。
云黯黯，万里雪霏霏。
料得江南人到早，水边篱落忽横枝。
清兴少人知。
秋夜永，月影上阑干。
客枕梦回燕塞冷，角声吹彻五更寒。
无语翠眉攒。
天渐晚，把酒泪先弹。
塞北江南千万里，别君容易见君难。
何处是长安。
何处笛，觉妾梦难谐。
春色恼人眠不得，卷帘移步下香阶。
呵冻卜金钗。
人云也，毕竟信音北乖。
翠锁双蛾空宛转，雁行筝柱强安排。
终是没情怀。
江北路，一望雪皑皑。
万里打围鹰隼急，六军刁斗去还来。
归客别金台。
江北酒，一饮动千坏。
客有黄金如粪土，薄情不肯赎奴回。
挥泪洒黄埃。
燕塞雪，片片大如拳。
蓟上酒楼喧鼓吹，帝城车马走骈阗。
羁馆独凄然。
燕塞月，缺了又还圆。
万里妾心愁更苦，十春和泪看婵娟。
何日是归年。
风渐软，暖气满天涯。
莫道穷阴春不透，今朝楼上见桃花。
花外碾香车。
围步帐，羯鼓杂琵琶。
压酒燕姬骑细马，秋千高挂彩绳斜。
知是阿谁家。
今夜永，说剑引杯长。
坐拥地炉生石炭，灯前细雨好烧香。
呵手理丝簧。
君且住，烂醉又何妨。
别後相思天万里，江南江北永相忘。
真个断人肠。
春去也，白雪尚飘零。
万里归人骑快马，到家时节藕花馨。
那更忆长城。
妾薄命，两鬓渐星星。
忍唱乾淳供奉曲，断肠人听断声。
肠断泪如倾。
太液芙蓉，浑不似、丹青颜色。
常记得、春风雨露，玉楼金阙。
名播兰簪妃后里，晕生莲脸君王侧。
忽一声、颦鼓拍天来，繁华歇。
龙虎散，风云灭。
千古恨，凭谁说。
对山河百二，泪痕沾血。
客馆夜惊尘土梦，宫车晓转关山月。
问嫦娥、垂顾肯相容，同圆缺。
金刻宣和玉宝四字，有感因赋一规古蟾魄。
瞥过宣和几春色。
知那个、柳松花怯。
曾磋玉团香，涂云抹月。
龙章凤刻。
是如何、儿女消得。
便孤了、翠鸾何限，人更在天北。
磨灭。
古今离别。
幸相从、蓟门仙客。
萧然林下秋叶。
对云淡星疏，眉青影白。
佳人已倾国。
赢得痴铜旧画。
兴亡事，道人知否，见了也华发。
吟发萧萧。
正古槎秋入，河汉银涛。
红云甚家院落，一片笙箫。
晋时言语，问何人、还肯逍遥。
知几度、落花啼鸟，乡歌犹在儿曹。
游帷旧时明月，照满庭空翠，剪剪春梢。
西山笑人底事，流浪宫袍。
江湖近日，说原无此字，据天游词补神仙、多在渔樵。
千古意，水沈香里，孤枫阴落重霄。
晚云归，小楼又作阴凉。
霎儿间，恨桐招雨，西风叶叶商量。
醒时心、又还南浦，愁边句、多在斜阳。
菱宛笼青，莲瓶拖艳，旋倾花水咽茶香。
怨蛩有、许多言语，说动软心肠。
夜沈沈，几条凉月，界破晴窗。
共绣帘吹絮未久。
却孤剑水云乡。
自家书、未能成字，邻家笛、且莫吹商。
好梦偏慳，闲情未了，隔墙又唱秋娘。
帕绡依、旧时香折，戏封做书囊。
鸳鸯字，见时千万，绣一双双。
紫薇花露，潇洒作凉云，点商勾羽。
字字飞仙，下笔一帘风雨。
江亭月观今如许。
叹飘零、墨香千古。
夕阳芳草，落花流水，依然南浦。
甚两两、凌风驾虎。
恁天孙标致，月娥眉妩。
一笑生春，那学世间儿女。
笔床砚滴曾窥处，有西山、青眼如故。
素笺寄与，玉箫声彻，凤鸣鸾舞。
一篷儿别苦。
是谁家、花天月地儿女。
紫曲藏娇，惯锦窠金翠，玉璈钟吕。
绮席传宣，笑声里、龙楼三鼓。
歌扇题诗，舞袖笼香，几曾尘土。
因甚留春不住。
怎知道人间，匆匆今古。
金屋银屏，被西风吹换，蓼汀苹渚。
如此江山，应悔却、西湖歌舞。
载取断云何处。
江南烟雨。
泊沙河。
月钩儿挂浪，惊起两鱼梭。
浅碧依痕，嫩凉生润，山色轻染修蛾。
钓船在、绿杨阴下，蓦听得、扇底有吴歌。
一段风情，西湖和靖，赤壁东坡。
往事水流云去，叹山川良是，富贵人多。
老树高低，疏星明淡，只有今古销磨。
是几度、潮生潮落，甚人海、空只恁风波。
闲著江湖尽宽，谁肯渔蓑。
相逢唤醒金华梦，吴尘暗斑吟发。
倚担评花，认旗沽酒，历历行歌奇迹。
吹香弄碧。
又坡柳风情，逋梅月色。
画鼓红船，满湖春水断桥客。
当时何限怪侣，甚花天月地，人被云隔。
却载苍烟，更招白鹭，一醉修江又别。
今回记得。
再折柳穿鱼，赏花催雪。
如此湖山，忍教人更说。
斜河一道界相思。
好秋都上眉。
鸾笺象管写心啼。
搦愁题做诗。
添别恨，卜欢期。
灯花红几时。
看看月上小窗儿。
夜香今夜迟。
从黄石容履，一编书，曾佐汉王关。
甚殷勤佳约，茹芝人共，引鹤差鸾。
借手便成羽翼，方略正如闲。
说道赤松去，还在人间。
紫绶青春如许，是南辰尊宿，北斗天官。
问沙时早晚，喜色满长安。
传宣能勾凤诏，便玉除前面领仙班。
功名了，却茶烟琴月，慢慢东山。
沈云别浦。
又何苦扁舟，青衫尘上。
客里相逢，洒洒舌端飞雨。
只今便把如伊吕。
是当年、渔翁樵父。
少知音者，苍烟吾社，白鸥吾侣。
是如此英雄辛苦。
知从前、几个适齐去鲁。
一剑西风，大海鱼龙掀舞。
自来多被清谈误。
把刘琨、埋没千古。
扣舷一笑，夕阳西下，大江东去。
淡淡青山两点春。
娇羞一点口见樱。
一梭儿玉一纣云。
白藕香中见西子，玉梅花下遇昭君。
不曾真个也销魂。
红雨争妍，芳尘生润，将春都揉成泥。
分明蕙风薇露，持搦花枝。
款款汗酥薰透，娇羞无奈湿云痴。
偏厮称，霓裳霞佩，玉骨冰肌。
梅不似，兰不似，风流处，那更著意闻时。
蓦地生绡扇底，嫩凉浮动好风微。
醉得浑无气力，海棠一色睡胭脂。
闲滋味，殢人花气，韩寿争知。
雨叶吟蝉，露草流萤，岁华将晚。
对静夜无眠，稀星散、时度绛河清浅。
其处画角凄凉，引轻寒催燕。
西楼外，斜月未沈，风急雁行吹断。
此际怎消遣。
要相见、除非待梦见。
盈盈洞房泪眼，看人似、冷落过秋纨扇。
痛惜小院桐阴，空啼鸦零乱。
厌厌地，终日为伊，香愁粉怨。
日衔山，山带雪。
笛弄晚风残月。
湘梦断，楚魂迷。
金河秋雁飞。
别离心，思忆泪。
锦带已伤憔悴。
蛩韵急，杵声寒。
征衣不用宽。
桂嫩传香，榆高送影，轻罗小扇凉生。
正鸳机梭静，凤渚桥成。
穿线人来月底，曝衣花入风庭。
看星残靥碎，露滴珠融，笑掩云扃。
彩盘凝望仙子，但三星隐隐，一水盈盈。
暗想凭肩私语，鬓乱钗横。
蛛网飘丝罥恨，玉签传点催明。
算人间待巧，似恁匆匆，有甚心情。
醉凝眸。
是楚天秋晓，湘岸云收。
草绿兰红，浅浅小汀洲。
芰荷香里鸳鸯浦，恨菱歌、惊起眠鸥。
望去帆，一片孤光，棹声伊轧橹声柔。
愁窥汴堤翠柳，曾舞送当时，锦缆龙舟。
拥倾国、纤腰皓齿，笑倚迷楼。
空令五湖夜月，也羞照、三十六宫秋。
正朗吟，不觉回桡，水花枫叶两悠悠。
露掌秋深，花签漏永，那堪比夕新睛。
正纤尘飞尽，万籁无声。
金镜开奁弄影，玉壶盛水侵棱。
纵帘斜树隔，烛暗花残，不碍虚明。
美人凝恨歌黛，念经年间阻，只恐云生。
早是宫鞋鸳小，翠鬓蝉轻。
蟾润妆梅夜发，桂熏仙骨香清。
看姮娥此际，多情又似无情。
妾似春蚕抽缕。
君似筝弦移柱。
无语结同心，满地落花飞絮。
归去。
归去。
遥指乱云遮处。
扫西风门径，黄叶凋零，白云萧散。
柳换枯阴，赋归来何晚。
爽气霏霏，翠蛾眉妩，聊慰登临眼。
故国如尘，故人如梦，登高还懒。
数点寒英，为谁零落，楚魄难招，暮寒堪揽。
步屟荒篱，谁念幽芳远。
一室秋灯，一庭秋雨，更一声秋雁。
试引芳樽，不知消得，和多依黯。
层绿峨峨，纤琼皎皎，倒压波痕清浅。
过眼年华，动人幽意，相逢几番春换。
记唤酒寻芳处，盈盈褪妆晚。
已销黯。
况凄凉、近来离思，应忘却、明月夜深归辇。
荏苒一枝春，恨东风、人似天远。
纵有残花，洒征衣、铅泪都满。
但殷勤折取，自遣一襟幽怨。
又次冬，公谨自剡还，执手聚别，且复别去。
怅然於怀，敬赋此解花边短笛。
初结孤山约。
雨悄风轻寒漠漠。
翠镜秦鬟钗别，同折幽芳怨摇落。
素裳薄。
重拈旧红萼。
叹携手、转离索。
料青禽、一梦春无几，後夜相思，素蟾低照，谁扫花阴共酌。
泛孤艇、东皋过偏。
尚记当日，绿阴门掩。
屐齿莓阶，酒痕罗袖事何限。
欲寻前迹，空惆怅、成秋苑。
自约赏花人，别後总、风流云散。
水远。
怎知流水外，却是乱山尤远。
天涯梦短。
想忘了、绮疏雕槛。
望不尽、苒苒斜阳，抚乔木、年华将晚。
但数点红英，犹识西园凄婉。
裉粉轻盈琼靥，护香重叠冰绡。
数枝谁带玉痕描。
夜夜东风不扫。
溪上横斜影淡，梦中落莫魂销。
峭寒未肯放春娇。
素被独眠清晓。
白石飞仙，紫霞凄调。
断歌人听知音少。
几番幽梦欲回时，旧家池馆生青草。
风月交游，山川怀抱。
凭谁说与春知道。
空留离恨满江南，相思一夜苹花老。
小窗银烛。
轻鬟半拥钗横玉。
数声春调清真曲。
拂拂朱帘，残影乱红扑。
垂杨学画蛾眉绿。
年年芳草迷金谷。
如今休把佳期卜。
一掬春情，斜月杏花屋。
银菟分竹，是君王亲付。
州在扶舆最清处。
紫云楼、记取天语丁宁，襦绔手，好好为吾摩拊。
望公如望月，见说郴江，父老多时问来暮。
旌旆试初凉，紫马西来，青丝络、秋风满路。
早橘井丹成入仙班，有乔木前芳，事须公做。
劝客新楼，鸣筝上酒，夜凉人爱秋深。
何似过、赏心佳处，依约湖阴。
东望寒光缥缈，烟水阔、短笛销沈。
阑干近，胜时种柳，清到如今。
凌波又成误约，自佩环飞去，暗想遗音。
重省江城倦客，醉拥秋衾。
谁家一掬红泪，孤雁远、湿逗罗襟。
石城晓，数声又递寒砧。
章台路。
西出重城几步。
秦楼晓、花气未明，一霎空濛洗高树。
行人半倚户。
飞去黄鹂自语。
秋千小，不系柳条，惟有轻阴约飞絮。
钿车暗相遇。
早拂拭红巾，初放鹦鹉。
闻歌犹是淋铃处。
掩面鸣筝，倚垆呼酒，东风重记旧眉妩。
报伊共歌舞。
西去。
屡回顾。
渐客舍荒凉，嘶马先驻。
玉关万里知何许。
但倦拥荒泽，瓜洲难渡。
将军垂老，望故国，夜寒苦。
银云缥缈。
正石梁倒挂，飞下晴昊。
早挽悬河，高泻鲸宫，洪声百步低小。
分明仙仗崆峒过，又化作，归帆杳杳。
倚参差、翠影红霞，远落明湖残照。
曾共呼龙夭矫。
几回过月下，先种瑶草。
九叠屏风，青鸟冥冥，更约谪仙重到。
昨梦骑黄鹄，飞不去、和天也笑。
等恁时、秋夜携琴，已落洞天霜晓。
绕苕城、水平坡渺，双明遥睇无际。
就中惟有鱼湾好，占得西关佳致。
杨柳外、羡泛宅浮家，当日元真子。
溪山信美。
叹陈迹犹存，前贤已往，谁会景中意。
萧闲甚，筑屋三间近水。
汀洲香泛兰芷。
清风明月知多少，肯滞软红尘里。
垂钓饵。
这春水生时，胜有桃花鳜。
烦襟净洗。
待办取轻蓑，来分半席，相对弄清泚。
淡柳平芜，乱烟疏雨。
雁声叫彻芦花渚。
亭前落叶又西风，断送离怀无著处。
切切归期，盈盈尺素。
断魂正在西兴渡。
满船空载暮愁来，潮头一吼推将去。
去年走马章台路。
送酒无人，寂寞黄花雨。
又是重阳秋欲暮。
西风此恨谁分付。
无限归心归不去。
却梦佳人，约我花间住。
蓦地觉来无觅处。
雁声叫断潇湘浦。
晚晴初，斜照里。
远水连天，天外帆千里。
百尺高楼谁独倚。
滴落梧桐，一片相思泪。
马又嘶，风又起。
断续寒砧，又送黄昏至。
明月照人人不睡。
愁雁声声，更切愁人耳。
阳关可是登高路。
算到底、不如归去。
时节近中秋，那更黄花雨。
酒病恹恹，羁愁缕缕。
且是没人分诉。
何似白云深，更向深深处。
候馆天寒灯半灭。
对着灯儿泪咽。
此恨难分说。
能禁几度黄花别。
乍转寒更敲未歇。
蛩语更添凄恻。
今夜归心切。
砧声敲碎谁家月。
丹碧归来，天荒地老，骎骎华发相催。
见说钱塘，北高峰更崔嵬。
琼林侍宴簪花处，二十年、满地苍苔。
倩阿谁，为我起居，坡柳逋梅。
凄凉往事休重省，且凭阑感慨，抚景衔杯。
冷暖由天，任他花谢花开。
知心只有西湖月，尚依依、照我徘徊。
更多情，不间朝昏，潮去潮来。
排云拓月，向天上移下，神仙花屋。
画栋飞檐千万落，黼黼城南乔木。
出谷莺迁，趋庭燕尔，袍绾登科绿。
嫦娥分付，广寒今夜花烛。
遥想高越于门，烂盈百辆，夹道争车毂。
春满剡溪溪上路，一任瑶华飞六。
舆奉潘慈，楼高华萼，坐享齐眉福。
庭槐列戟，公侯衮衮相属。
清泪如铅。
叹咸阳送远，露冷铜仙。
岩花纷堕雪，津柳暗生烟。
寒食後，暮江边。
草色更芊芊。
四十年，留春意绪，不似今年。
山阴欲棹归船。
暂停杯雨外，舞剑灯前。
重逢应未卜，此别转堪怜。
凭急管，倩繁弦。
思苦调难传。
望故乡，都将往事，付与啼鹃。
君来路。
吾归路。
来来去去何时住。
公田关子竟何如，国事当时谁汝误。
雷州户。
厓州户。
人生会有相逢处。
客中颇恨乏蒸羊，聊赠一篇长短句。
一场春梦，待从头、说与傍人听著。
罨画溪山红锦障，舞燕歌莺台阁。
碧海倾春，黄金买夜，犹道看承薄。
雕香剪玉，今生今世盟约。
须信欢乐过情，闲嗔冷妒，一阵东风恶。
韵白娇红消瘦尽，江北江南零落。
骨朽心存，恩深缘浅，忍把罗衣著。
蓬莱何处，云涛天际冥漠。
枕寒流、碧萦衣带，高台平与云倚。
燕来莺去谁为主，磨灭谪仙吟墨。
愁思里。
待说与山灵，还又羞拈起。
箫韶已矣。
甚竹实风摧，桐阴雨瘦，景物变新丽。
江山在，认得刘郎何寄。
年来声誉休废。
英雄不博胭脂井，谁念故人衰悴。
时有几。
便凤去台空，莫厌频游此。
兴亡过耳。
任北雪迷空，东风换绿，都付梦和醉。
怨东风。
把韵华付去，农李小桃红。
黄落山空，香销水冷，此际才与君逢。
敛秋思、愁肠日结，拥翠袖、应费剪裁工。
晕脸迎霜，幽姿泣露，寂寞谁同。
休笑梳妆淡薄，看浮花浪蕊，眼底俱空。
夜帐云闲，寒城月浸，有人吟偏深丛。
自前度、王郎去后，旧游处、烟草接吴宫。
惟有芳卿寄言，蹙损眉峰。
镜寒香歇江城路，今度见春全懒。
断云过雨，花前歌扇，梅边酒盏。
离思相欺，万丝萦绕，一襟销黯。
但年光暗换，人生易感，西归水、南飞雁。
也拟与愁排遣。
奈江山、遮拦不断。
娇讹梦语，湿荧啼袖，迷心醉眼。
绣毂华茵，锦屏罗荐，何时拘管。
但良宵空有，亭亭霜月，作相思伴。
绿杨芳迳莺声小。
帘幕烘香桃杏晓。
余寒犹峭雨疏疏，好梦自惊人悄悄。
恁君莫问情多少。
门外江流罗带绕。
直饶明日便相逢，已是一春闲过了。
三两信凉风，七八分圆月。
愁绪到今年，又与前年别。
衾单容易寒，烛暗相将灭。
欲识此时情，听取鸣蛩说。
红底过丝明，绿外飞绵小。
不道东风上海棠，白地春归了。
月笛曲栏留，露舄芳池绕。
争得闲情似旧时，偏索檐花笑。
听春教、燕颦莺诉。
朝朝花困风雨。
六桥忘却清明后，碧尽柳丝千缕。
蜂蝶侣。
正闲觅闲花，闲草闲歌舞。
最怜西子。
尚薄薄云情，盈盈波泪，点点旧眉妩。
流红记，空泛秋宫怨句。
才色何处娇妒。
落红无限随风絮。
诗恨有谁曾遇。
堪恨处。
恨二十四番，花信催花去。
东君暗苦。
更多嘱多情，多愁杜宇，多诉断肠语。
渺人间、蓬瀛何许，一朝飞入梁苑。
辋川梯洞层瑰出，带取鬼愁龙怨。
穷游宴。
谈笑里，金风吹折桃花扇。
翠华天远。
怅莎沼黏萤，锦屏烟合，草露泣苍藓。
东华梦，好在牙樯雕辇。
画图历历曾见。
落红万点孤臣泪，斜日牛羊春晚。
摩双眼。
看尘世，鳌宫又报鲸波浅。
吟鞘拍断。
便乞与娲皇，化成精卫，填不尽遗恨。
开岁春迟，早赢得、一白潇潇。
风窗淅簌，梦惊金帐春娇。
是处貂裘透暖，任尊前回舞，红倦柔腰。
今朝。
亏陶家、茶鼎寂寥。
料得东皇戏剧，怕蛾儿街柳，先斗元宵。
宇宙低迷，倩谁分、浅凸深凹。
休嗟空花无据，便真个、琼雕玉琢，总是虚飘。
虚飘。
且沈醉，趁楼头、零片未消。
燕窠香湿，误天涯芳信。
社近阴晴未前定。
听莺簧宛转，似羽疑宫，歌未断，落落旧愁都醒。
疏狂追少日，杜曲樊楼，拚把黄金买春恨。
回首武陵溪，花待郎归，洞云深、未知春尽。
问杨柳梢头几分青，消不得，朝来雨寒一阵。
柳花引过横塘路，萦回曲蹊通圃。
插槿编篱，挨梅砌石，次第海棠成坞。
吟筇独拄。
待寻访斜桥，水边窥户。
已约青山，云深不碍客来处。
繁华阅人无数。
问旧日平原，君还知否。
啼鸟窗幽，昼阴春寂，慵因不如飞絮。
匆匆燕语。
似迎得春来，且留春住。
惜取名花，一枝堪寄怀。
春到海棠花几信。
堠馆余寒，欲雨征衣润。
燕认杏梁栖未稳。
特丹忽报清明近。
恨入青山连晓镜。
香雪柔酥，应被春消尽。
绣阖深深人半醒。
烛花贴在金钗影。
昨夜佳人凭酒。
隔著罗衾厮守。
听彻五更钟，陡觉霜飞寒逗。
却又。
却又。
陪笑倩人温手。
卷丝丝、雨织半晴天，析歌发清舷。
甚苍虬怒跃，灵龟急吼，雪涌平川。
楼外榴裙几点，描破绿杨烟。
把画罗遥指，助啸争先。
樵悴潘郎曾记，得青龙千舸，采石矶边。
叹内家帖子，闲却缕金笺。
觉素标、插头如许，尽风情、终不似斗赢船。
人声断，虚齐半掩，月印枯禅。
楼据湖山背。
倚高寒、尘飞不到，越山相对。
老月腾辉群动息，独坐清分沆瀣。
更满听、潮声澎湃。
醉里诗成神鬼泣，景苍凉、又在新诗外。
浑忘却、功名债。
凭谁妙笔能图绘。
羡中郎、前身摩诘，宛然心会。
拈出清宵无限意；半幅溪藤光怪。
方信有、人间仙界。
云淡天低奇绝处，笑僧殊、未识丹青在。
留此轴，夸千载。
趁拍哀弦促。
听冷冷、弦间细语，手间推覆。
莺语间关花底滑，急雨斜穿梧竹。
又涧底、松风簌簌。
铁拨鹍弦春夜永，对金钗钟乳人如玉。
敲象板，翦银烛。
六么声断凉州续。
怅梅花、岁晚天寒，佳人空谷。
有限弦声无限意，沦落天涯幽独。
顿唤起、闲愁千斛。
贺老定场无处问，到如今、只鼓昭君曲。
呼羯鼓，泻醽醁。
断桥流水，见横斜清浅，一枝孤袅。
清气乾坤能有几，都被梅花占了。
玉质生香，冰肌不粟，韵在霜天晓。
林间姑射，高情迥出尘表。
除是孤竹夷齐，商山四皓，与尔方同调。
世上纷纷巡檐者，尔辈何堪一笑。
风雨尤愁，年来何逊，孤负渠多少。
参横月落，有怀付与青鸟。
凤去台空，庭叶下、嫩寒初透。
人世上、几番风雨，几番重九。
列岫迢供远目，晴空荡荡容长袖。
把中年、怀抱更登台，秋知否。
天也老，山应瘦。
时易失，欢难久。
到于今惟有，黄花依旧。
岁晚凄其诸葛恨，乾坤只可渊明酒。
忆坡头、老菊晚香寒，空搔首。
满簪霜雪，一帽尘埃，消几寒食。
手捻梨花，还是年时岑寂。
簌簌落红春似梦，萋萋柔绿愁如织。
怪东君、太匆匆，亦是人间行客。
问几度、五侯传烛，但回首东风，吹尽尘迹。
笑杜陵泪洒，金波如积。
对酒且宽悉意绪，题诗与寄真消息。
待归来，细温存、慰伊相忆。
凭高眺远，见凄凉海国，高秋云物。
岛屿沈洋萍几点，漠漠天垂四壁。
粟粒太虚，蜉蝣天地，怀抱皆冰雪。
清风明月，坐中看我三杰。
为爱暮色苍寒，天光上下，舣棹须明发。
一片玻璃秋万顷，天外去帆明灭。
招手仙人，拍肩居士，散我骑鲸发。
钓鳌台上，叫云断残月。
莲幽竹邃，旧池亭几处，多爱君子。
醉玉吹香还认取，忙里得闲标致。
心逐云帆，情随烟笛，高会知谁继。
宵筵会启，蓦然身外浮世。
因见杜牧疏狂，前绿梦里，谩蹙双眉翠。
香满屏山春满几，炉拥麝焦禽睡。
月落梅空，霜浓窗掩，两耳风起。
艳歌终散，输他鹤帐寐。
玉山曾醉凉州梦，图芳京无今古。
露颗虬藤，风枝蠹叶，遗墨何人收取。
当时赠与。
记轻别西湖，笑离南浦。
万里奚囊，岂知随处助吟苦。
归来情寄谩远，旧寻犹在望，荒亭荒圃。
绀蕾攒冰，苍阴弄月，休说堆盘马乳。
云梯尚阻。
袖一幅秋烟，扫空尘土。
静想山窗，半乘寒架雨。
丹楹转月。
金绣纷幢钺。
勋在有唐宗社，人千载、仰英烈。
维辰嗟尽节。
故里昭虔揭。
临御雍雍来下，歆初荐、俎羞洁。
当年宋壁。
血拥河流赤。
全护东南形胜，百易万、五神力。
人心同奋激。
立此生民极。
哀角载歌霜晓，奭斗琼、圣容怿。
忠忱谊愊。
对越如丹赤。
缅想遗风余烈，犹身见、古颜色。
惟馨非黍稷。
穆穆歆明德。
簟滟芳彝须醉，回云旞、佑乡国。
有喜君初度，风雨作秋声。
连旬烈日，稻畦麦垅欲扬尘。
好是天瓢在手，笑把君龙呵叱，四野注如倾。
勃勃生意满，翠浪涌纵横。
君知否，仁者寿，寿斯仁。
自从三代而下，民命寄苍旻。
满目桑麻谷粟，满目簿书期会，试说与仁人。
小试作霖手，苏醒永新民。
秋宵倦起，起来风露湿人衣。
休休未是早行时。
旋摘青蔬炊饭，暖酒就炉转。
值青山有意，且把诗题。
兴阑便归。
忽邂逅、故人期。
道是游山正叔，消息曾知。
茶烟午灶，听击棹、歌声笑语迟。
云霭散、皓月呈辉。
自笑生身，历事以来，垂六十年。
仿浮沈闾里，半非识面，交游朋友，各已华颠。
富贵不来，少年已去，空风悠悠岁月迁。
虽然是，壮心一点，犹自依然。
新阳又长天边。
人指似山间诗酒仙。
算胸次崔嵬，不胜百榼，笔端枯槁，难足千篇。
隐几杖藜，相耕听诵，聊看诸郎相后先。
余何事，但读书煮茗，日晏高眠。
斗转旋霄，梧飘金井，洞天秋气方新。
幔亭仙子，飞佩下瑶京。
霞袂霓裳缥缈，冰肌莹、月作精神。
云璈动，琼仙歌舞，共庆捧瑶觥。
蟾宫，人未老，纵横礼乐，谈笑功名。
从今去，有多少、富贵光荣。
且听宾云奏曲，千秋岁、更引清声。
齐眉处，朱颜绿鬓，相与共长生时，良人正赴廷对。
龟儿吐火。
鹤儿衔火。
药线上、轮儿走火。
十胜一斗七星球，一架上、有许多包裹。
梨花数朵。
杏花数朵。
又开放、牡丹数朵。
便当场好手路歧人，也须教、点头咽唾。
梅子黄时雨。
对幽窗、依依抱独，几多愁绪。
润逼琴丝无雅韵，难续文园旧诣。
头白尽、相如谁顾。
燕子楼空尘又锁，望天涯、不寄红丝缕。
嗟往事，且休语。
伤情当日班衣舞。
更宫衣，香罗乍带，九天繁露。
一寸草心迎永日，更把葵心自许。
怎料有、风推雨如。
惹起灵均千古恨，转凄凉、更不成端午。
拚小醉，读骚句。
武夷一片闲云，被风吹落清原顶。
溪梅馥馥、飞来相傍，不嫌凄冷。
瓦斧争鸣，丝桐一曲，满城倾听。
奈阳春未了，骊驹已驾，桐阴底、梦魂醒。
何限吟笺赋笔，甚乡心、分却清兴。
鳌峰胜处，遥知风月，属谁管领。
邂逅何时，无穷事业，有穷光景。
但相期、不负初心，此外分、皆前定。
濯沧浪，歌窈窕，云日弄微霁。
屏倚间空，鹤去几何岁。
尚留洞草芊青，岩花重碧，游泳处、露中风袂。
木兰舣。
亭外冉冉斜阳，杯行尚联断。
独凭危阑，解渴漱寒水。
少须酒力还低，茶香不断，清与处、月明川底。
浅帻分秋，凉尊试月，西风未雁犹蝉。
看芙蓉影里，绿鬓年年。
日上云颿压海，尘清玉马行天。
更烟楼凤举，风幕麟游，锦后珠前。
绿阴池馆如画，记晴春药径，雨晓芝田。
已办十年笑语，小聚云边。
舞称香围艳雪，歌迟酒落红船。
早群仙醉去，柳掖花扶，似雾非烟。
欲霜更雨，记青云篱落，东风前此。
帘外客秋人共老，雁与愁飞千里。
水郭烟明，竹陂波小，万叶寒声起。
凭高那更，九嶷吹尽云气。
婉娩空复多情，年年晋梦，花与柴桑是。
谁解意消风日晚，短笛孤舟林水。
江蟹笼新，露萸斟浅，浇得乡关思。
平芜天远，一痕黄抹秋霁。
瞢腾晓被，听堕冰层角，晴哢仍未。
土湿烟生，庭掩寒青，障泥懒为春试。
东风旧与花飞去，料记得、年年沙际。
忍落梅、万点苔根，化作一窗离思。
犹忆蔫红稚绿，断桥雪未扫，天近春易。
老对荒寒，事旧人新，雁后不成情味。
人间解有花如海，待一片、不教随水。
但玉香、酥影玲珑，逐日暖红云里。
寒窗月晴。
寒梢露明。
一痕归影灯青。
又分携短亭。
蘅皋佩云。
蒸溪酒春。
有谁勤说归程。
是峰头雁声。
平湖千顷浪花飞。
春后银鱼霜更肥。
菱叶饭，芦花衣。
酒酣载月忙呼归。
碧蘸江山，鹤唳晓、云献画屏。
瑶宫敞、舞金翔翠，巍枕春城。
龙背神瓢飞旱雨，虹光花石转阴晴。
蔼画香、飞雾福苍生，千古灵。
箫鸾响，笙鹤鸣。
瑞烟起，彩云行。
满阑干花影，绣飏帘旌。
佛界三千笼日月，仙楼十二挂星辰。
望赭袍、霞珮并云軿，游紫清。
蕊珠仙驭远，横羽葆、簇霓旌。
甚鸾月流辉，凤云布彩，翠绕蓬瀛。
舞衣怯环佩冷，问梨园、几度沸歌声。
梦里芝田八骏，禁中花漏三更。
繁华一瞬化飞尘，辇路劫灰平。
恨碧灭烟销，红凋露粉，寂寞秋城。
兴亡事空陈迹，只青山、淡淡夕阳明。
懒向沙鸥说得，柳风吹上旗亭。
宰相巍巍坐庙堂。
说着经量。
便要经量。
那个臣僚上一章。
头说经量。
尾说经量。
轻狂太守在吾邦。
闻说经量。
星夜经量。
山东河北久抛荒。
好去经量。
胡不经量。
半堤花雨。
对芳辰消遣，无奈情绪。
春色尚堪描画在，万紫千红尘土。
鹃促归期，莺收佞舌，燕作留人语。
绕栏红药，韵华留此孤主。
真个恨杀东风，几番过了，不似今番苦。
乐事赏心磨灭尽，忽见飞书传羽。
湖水湖烟，峰南峰北，总是堪伤处。
新塘杨柳，小腰犹自歌舞。
倚危栏，斜日暮。
蓦蓦甚情绪。
稚柳娇黄，全未禁风雨。
春江万里云涛，扁舟飞渡。
那更听、塞鸿无数。
叹离阻。
有恨落天涯，谁念孤旅。
满目风尘，冉冉如飞雾。
是何人惹悉来，那人何处。
怎知道、愁来不去。
汉上繁华，江南上物，尚遗宣政风流。
绿窗朱户，十里烂银钩。
一旦刀兵齐举，旌旗拥、百万貔貅。
长驱入，歌台舞榭，风卷落花愁。
清平三百载，典章人物，扫地俱休。
幸此身未北，犹客南州。
破鉴徐郎何在，空惆怅、相见无由。
从今后，梦魂千里，夜夜岳阳楼。
我生不辰，逢此百罹，况乎乱离。
奈恶因缘到，不夫不主，被擒捉去，为妾为妻。
父母公姑，弟兄姊妹，流落不知东与西。
心中事，把家书写下，分付伊谁。
越人北向燕支。
回首望、雁峰天一涯。
奈翠鬟云软，笠儿怎带，柳腰春细，马性难骑。
缺月疏桐，淡烟衰草，对此如何不泪垂。
君知否，我生於何处，死亦魂归。
墨痕香，红蜡泪。
点点愁人离思。
桐叶落，蓼花残。
雁声天外寒。
五云岭，九溪坞。
待到秋来更苦。
风淅淅，水淙淙。
不教蓬径通。
罗襟湿未干，又是凄凉雪。
欲睡难成寐、音书绝。
窗前竹叶，凛凛狂风折。
寒衣弱不胜，有甚遥肠，望到春来时节。
孤灯独照，字字吟成血。
仅梅花知苦、香来接。
离愁万种，提起心头切。
比霜风更烈。
瘦似枯枝，待何人与分说。
散步山前春草香。
朱阑绿水绕吟廊。
花枝惊堕绣衣裳。
或定或摇江上柳，为鸾为凤月中篁。
为谁掩抑锁芸窗。
宫烟晓散春如雾。
参差护晴窗户。
柳色初分，汤香未冷，正是清明百五。
临流笑语。
映十二阑干，翠嚬红妒。
短帽轻鞍，倦游曾偏断桥路。
东风为谁媚妩。
岁华顿感慨，双鬓何许。
前度刘郎，三生杜牧，赢得征衫尘土。
心期暗数。
总寂寞当年，酒筹花谱。
付与春愁，小楼今夜雨。
暗帘吹雨，怪西风梧井，凄凉何早。
一寸柔情千万缕，临镜霜痕惊老。
雁影关山，蛩声院宇，做就新怀抱。
湘皋遗佩，故人空寄瑶草。
已是摇落堪悲，飘零多感，那更长安道。
衰草寒芜吟未尽，无那平烟残照。
千古闲愁，百年往事，不了黄花笑。
渔樵深处，满庭红叶休扫。
庭草春迟，汀苹香老，数声佩悄苍玉。
年晚江空，天寒日暮，壮怀聊寄幽独。
倦游多感，更西北、高楼送目。
佳人不见，慷慨悲歌，夕阳乔木。
紫霞洞窅云深，袅袅余香，凤箫谁续。
桃花赋在，竹枝词远，此恨年年相触。
翠椾芳字，谩重省、当时顾曲。
因君凝伫，依约吴山，半痕蛾绿。
烟峤收痕，云沙拥沫，孤槎万里春聚。
蜡杵冰尘，水研花片，带得海山风露。
纤痕透晓，银镂小、初浮一缕。
重剪纱窗暗烛，深垂绣帘微雨。
余馨恼人最苦。
染罗衣、少年情绪。
谩省佩珠曾解，蕙羞兰妒。
好是芳钿翠妩。
恨素被浓熏梦无据。
待剪秋云，殷勤寄与。
翠裳微护冰肌，夜深暗泣瑶台露。
芳容淡泞，风神萧散，凌波晚步。
西子残妆，环儿初起，未须匀注。
看明珰素袜，相逢憔悴，当应被、西风误。
十里云愁雪妒。
抱凄凉、盼娇无语。
当时姊妹，朱颜褪酒，红衣按舞。
别浦重寻，旧盟唯有，一行鸥鹭。
伴玉颜月晓，盈盈冷艳，洗人间暑。
怪鲛宫、水晶帘卷，冰痕初断香缕。
澄波荡桨人初到，三十六陂烟雨。
春又去。
伴点点荷钱，隐约吴中路。
相思日暮。
恨洛浦娉婷，芳钿翠剪，奁影照凄楚。
功名梦，消得西风一度。
高人今在何许。
鲈香菰冷斜阳里，多少天涯意绪。
谁记取。
但枯豉红盐，溜玉凝秋箸。
尊前起舞。
算唯有渊明，黄花岁晚，此兴共千古。
翠云深锁齐姬恨，纤柯暗翻冰羽。
锦瑟重调，绡衣乍著，聊饮人间风露。
相逢甚处。
记槐影初凉，柳阴新雨。
听尽残声，为谁惊起又飞去。
商量秋信最早。
晚来吟未彻，却是凄楚。
断韵还连，余悲似咽，欲和愁边佳句。
幽期谁语。
怕寒叶凋零，蜕痕尘土。
古木斜晖，向人怀抱苦。
螺甲磨星，犀株杵月，蕤英嫩厌拖水。
海蜃楼高，仙娥钿小，缈结成心字。
麝煤候暖，载一朵、轻云不起。
银叶初生薄晕，金猊旋翻纤指。
芳杯恼人渐醉。
碾微馨、凤团闲试。
满架舞红都换，懒收珠佩。
几片菱花镜里，更摘索双鬟伴秋睡。
早是新凉，重薰翠被。
柳风微扇闲池阁，深林翠阴人静。
渐理琴丝，谁调金奏，凄咽流空清韵。
虹明雨润。
正乍集庭柯，凭阑新听。
午梦惊回，有人娇困酒初醒。
西轩晚凉又嫩。
向枝头占得，银露行顷。
蜕翦花轻，羽翻纸薄，老去易惊秋信。
残声送暝。
恨秦树斜阳，暗催光景。
淡月疏桐，半窗留鬓影。
收帆渡口。
认远岸夜篝，松炬如昼。
还见沙痕雪涨水纹霜后。
秦宫梦到无肠断，望明河、月斜疏柳。
琐窗相对，茶边犹记，眼波频溜。
渐嫩菊、初篘绿酒。
叹风味尊前，潇洒如旧。
几度金橙香雾，玉盘纤物。
清悉小醉凄凉里，拚今生、容易消瘦。
草心春浅，年年相忆，看灯时候。
冰片熔肌，水沈换骨，蜿蜒梦断瑶岛。
翦碎腥云，杵匀枯沫，妙手制成翻巧。
金篝候火，无似有、微薰初好。
帘影垂风不动，屏深护春宜小。
残梅舞红褪了。
佩珠寒、满怀清峭。
几度酒余重省，旧愁多少。
荀令风流未减，怎奈向飘零赋情老。
待寄相思，仙山路杳。
素肌不污天真，晓来玉立瑶池里。
亭亭翠盖，盈盈素靥，时妆净洗。
太液波翻，霓裳舞罢，断魂流水。
甚依然、旧日浓香淡粉，花不似、人憔悴。
欲唤凌波仙子。
泛扁舟、浩波千里。
只愁回首，冰帘半掩，明珰乱坠。
月影凄迷，露花零落，小阑谁倚。
共芳盟，犹有双栖雪鹭，夜寒惊起。
绿阴初蔽林塘路，凄凄乍流清韵。
倦咽高槐，惊嘶别柳，还忆当时曾听。
西窗梦醒。
叹弦绝重调，珥空难整。
绰约冰绡，夜深谁念露华冷。
不知身世易老，一声声断续，频报秋信。
坠叶山明，疏枝月月，惆怅齐姬薄幸。
余音未尽。
早枯翼飞仙，暗嗟残景。
见洗冰奁，怕翻双翠鬓。
松江岩侧。
正乱叶坠红，残浪收碧。
犹记灯寒暗聚，簖疏轻入。
休嫌郭索尊前笑，且开颜、其倾芳液。
翠橙丝雾，玉葱浣雪，嫩黄初擘。
自那日、新诗换得。
又几度相逢，落潮秋色。
常是篱边早菊，慰渠岑寂。
如今谩江山兴，更谁怜、草泥踪迹。
但将身世，浮沈醉乡，旧游休忆。
瀛峤浮烟，沧波挂月，潜虬睡起清晓。
万里槎程，一番花信，付与露薇冰脑。
纤云渐暖，凝翠席、氤氲不了。
银叶重调火活，珠帘日垂风悄。
螺屏酒醒梦好。
绣罗帱、依旧痕少。
几度试拈心字，暗惊芳抱。
隐约仙舟路杳。
谩佩影玲珑护娇小。
素手金篝，春情未老。
蕊仙群拥宸游，素肌似怯波心冷。
霜裳缟夜，冰壶凝露，红尘洗尽。
弄玉轻盈，飞琼绰约，淡妆临镜。
更多情、一片碧云不掩，笼娇面、回清影。
菱唱数声乍听。
载名娃、藕丝萦艇。
雪鸥沙鹭，夜来同梦，晓风吹醒。
酒晕全消，粉痕微渍，色明香莹。
问此花，盍贮瑶池，应未许、繁红并。
淡妆人更婵娟，晚奁净洗铅华腻。
冷冷月色，萧萧风，娇红敛避。
太液池空，霓裳舞倦，不堪重记。
叹冰魂犹在，翠舆难驻，玉簪为谁轻坠。
别有凌空一叶，泛清寒、素波千里。
珠房泪湿，明珰恨远，旧游梦里。
羽扇生秋，琼楼不夜，尚遗仙意。
奈香云易散，绡衣半脱，露凉如水。
渐沧浪、冻痕消尽。
琼丝初漾明镜。
鲛人夜翦龙髯滑，织就水晶帘冷。
凫叶净。
最好似、嫩荷半卷浮晴影。
玉流翠凝。
早枯豉融香，红盐和雪，醉齿嚼清莹。
功名梦，曾被秋风唤醒。
故人应动高兴。
悠然世味浑如水，千里旧怀谁省。
空对影。
奈回首、姑苏台畔愁波暝。
烟寒夜静。
但只有芳洲，苹花共老，何日泛归艇。
蜡痕初染仙茎露，新声又移凉影。
佩玉流空，绡衣翦雾，几度槐昏柳暝。
幽窗睡醒。
奈欲断还连，不堪重听。
怨结齐姬，故宫烟树翠阴冷。
当时旧情在否，晚妆清镜里，犹记娇鬓。
乱咽频惊，余悲渐杳，摇曳风枝未定。
秋期话尽。
又抱叶凄凄，暮寒山静。
付与孤蛩。
苦吟清夜永。
露华洗尽凡妆，玉妃来待瑶池宴。
风裳水佩，冰肌雪艳，清凉不汗。
解语情多，凌波步稳，酒容易散。
想温泉浴罢，天然真态，浑疑是、宫妆浅。
暗想凄愁别岸。
粉痕消、香腮凝汗。
雪空冰冷，此情唯许，鹭知鸥见。
羽扇微摇，翠帷低拥，靖凉庭院。
待夜深，月上阑干，更邀取、姮娥伴。
残照西风一片愁。
疏杨画出六桥秋。
游人不上十三楼。
有泪金仙还泣汉，无心玉马已朝周。
平湖寂寂水空流。
早叶初莺，晚风孤蝶，幽思何限。
檐角萦云，阶痕积雨，一夜苔生遍。
玉窗闲掩，瑶琴慵理，寂寞水沈烟断。
消无言、春归无觅处，卷帘见双飞燕。
风亭泉石，烟林薇蕨，梦绕旧时曾见。
江上闲鸥，心盟犹在，分得眠沙半。
引觞浮月，飞谈卷雾，莫管愁深欢浅。
起来倚阑干，拾得残红一片。
湿苔青，妖血碧，坏垣红。
怕精灵、来往相逢。
荒烟瓦砾，宝钗零乱隐鸾龙。
吴峰越山献，翠颦锁、苦为谁容。
浮屠换、昭阳殿，僧磬改、景阳钟。
兴亡事、泪老金铜。
骊山废尽，更无宫女说元宗。
角声起，海涛落，满眼秋风。
来鸿又去燕。
看罢江潮收画扇。
湖曲雕阑倚倦。
正船过西陵，快篙如箭。
凌波不见。
但陌花、遗曲凄怨。
怨。
孤山路，晚蒲病柳，淡绿锁深院。
谁恨。
五云深处宫殿。
记旧日、曾游翠辇。
青红如写便面。
下鹄池荒，放鹤人远。
粉墙随岸转。
漏碧瓦、残阳一线。
蓬莱梦，人间那信，坐看海涛浅。
歌咽翠眉低。
湖船客、尊酒谩重携。
正断续齐钟，高峰南北，飘零野褐，太乙东西。
凄凉处，翠凉处，翠连松九里，僧马溅障泥。
葛岭楼台，梦随烟散，吴山宫阙，恨与云齐。
灵峰飞来久，飞不去，有落日断猿啼。
无限风荷废港，露柳荒畦。
岳公英骨，麒麟旧冢，坡仙吟魄，莺燕长堤。
欲吊梅花无句，素壁慵题。
危榭摧红，断砖埋玉，定王台下园林。
听樯干燕子，诉别后惊心。
尽江上、青峰好在，可怜曾是，野烧痕深。
付潇湘渔笛，吹残今古锁沈。
妙奴不见，纵秦郎、谁更知音。
正雁妾悲歌，雕奚醉舞，楚户停砧。
化碧旧愁何处，魂归些、晚日阴阴。
渺云平铁坝，凄凉天也沾襟。
君王曾惜如花面。
往事多恩怨。
霓裳和泪换袈裟。
又送鸾舆北去、听琵琶。
当年未削青螺髻。
知是归期未。
天花丈室万缘空。
结绮临春何处、泪痕中。
汉家糜粟诏，将不醉、饱生灵。
便收拾银瓶，当垆人去，春歇旗亭。
渊明权停种秫，遍人间，暂学屈原醒。
天子宜呼李白，妇人却笑刘伶。
提葫芦更有谁听。
爱酒已无星。
想难变春江，蒲桃酿绿，空想芳馨。
温存鸬鹚鹦鹉，且茶瓯淡对晚山青。
但结秋风鱼梦，赐酺依旧沈冥。
晓莺催起。
问当年秀色，为谁料理。
怅别后、屏掩吴山，便楼燕月寒，鬓蝉云委。
锦字无凭，付银烛、尽烧千纸。
对寒泓静碧，又把去鸿，往恨都洗。
桃花自贪结子。
道东风有意，吹送流水。
谩记得当日、心嫁卿卿，是日暮天寒，翠袖堪倚。
扇月乘鸾，尽梦隔、婵娟千里。
到嗔人、从今不信，画檐鹊喜。
生绡蜀茧。
笔底墨云飞一片。
点点秋腴。
收得骊龙颔下珠。
兴来一扫。
惜处有时慳似宝。
露叶烟条。
几度西风吹不凋。
万一云爱累累、万颗贯骊珠，特地写幽芳。
想黄昏云淡，夜深人静，清影横窗。
冷澹一枝两叶，笔下老秋光。
参透圆明相，日观开荒。
最是柔髭修梗，映风姿雾质，雅趣悠长。
更淋漓草圣，把玩墨犹香。
珍重好、卷藏归去，枕屏间、偏称道人床。
江南路，后回重见，同话凄凉。
书是玉关来，泪向松江随。
梅自飘香柳自青，嘹唳征鸿过。
沙漠暗尘飞，嵩岳愁云锁。
淮上千营夜枕戈，此恨凭谁破。
担子挑春虽小。
白白红红都好。
卖过巷东家。
巷西家。
帘外一声声叫。
帘里鸦鬟入报。
问道买梅花。
买桃花。
当年不信江湖老，如今岁华惊晚。
路改家迷，花空荫落，谁识重来刘阮。
殊乡顿远。
甚犹带羁怀，雁凄蛩怨。
梦里忘归，乱浦烟浪片帆转。
闭门休叹故苑。
杖藜游冶处，萧艾都遍。
雨色云西，晴光水北，一洗悠然心眼。
行行渐懒。
快料理幽寻，酒瓢诗卷。
赖有湖边，踢时鸥数点。
霜花铺岸浓如雪。
田间水浅冰初结。
林密乱鸦啼。
山深雁过稀。
风恬湖似镜。
冷浸楼台影。
梅不怕隆寒，疏葩正耐看。
因有感於孤山，为赋此调一白受春知。
独爱老来，疏瘦偏宜。
古月黄昏，许松竹相依。
晕藓枯搓半折，影浮波、渴龙倒窥。
岁华凋谢，水边篱落，雪后忽横枝。
百花头上立，且休问、向北开迟。
老了何郎，不成便无诗。
惟只有、西州倦客，怕说著、西湖旧时。
难忘处，放鹤山空人未归。
水空流，心不竞，门掩柳阴早。
芸暖书芗，声压四檐悄。
断尘飞远清风，人间醒醉，任蝶梦、何时分晓。
古音少。
素琴久已无弦，俗子未知道。
听雨看云，依旧静中好。
但教春气融融，一般意思，小窗外、不除芳草。
相不劳、添竹引龙须，断梗忽传芳。
记珠悬润碧，飘摇秋影，曾印禅窗。
诗外片云落莫，错认是花光。
无色空尘眼，雾老烟荒。
一翦静中生意，任前看冷淡，真味深长。
有清风如许，吹断万红香。
且休教夜深人见，怕误他、看月上银床。
凝眸久，却愁卷去，难博西凉。
又是年时，杏红欲脸，柳绿初芽。
奈寻春步远，马嘶湖曲，卖花声过，人唱窗纱。
暖日晴烟，轻衣罗扇，看遍王孙七宝车。
谁知道，十年魂梦，风雨天涯。
休休何必伤嗟。
谩赢得、青青两鬓华。
且不知门外，桃花何代，不知江左，燕子谁家。
世事无情，天公有意，岁岁东风岁岁花。
拚一笑，且醒来杯酒，醉后杯茶。
多事春风，年年绿遍江南草。
罗裙色好。
莫把相如恼。
梦入瑶台，搔背麻姑爪。
还惊觉。
杜鹃啼早。
一夜相思老。
吴波深波声急。
阑干下瞰鱼龙宅。
江北与江南。
斜阳山外山。
十洲三岛地。
梦里身曾至。
今日醉危亭。
神仙邀我盟。
正落花时节，憔悴东风，绿满愁痕。
悄客梦惊呼伴侣，断鸿有约，回泊归云。
江空共道惆怅，夜雨隔篷闻。
尽世外纵横，人间恩怨，细酌重论。
叹他乡异县，渺旧雨新知，历落情真。
匆匆那忍别，料当君思我，我亦思君。
人生自非麋鹿，无计久同群。
此去重销魂，黄昏细雨人闭门。
素姬初宴瑶池，佩环误落云深处。
分香华井，洗妆湘渚，天姿淡泞。
碧盖吹凉，玉冠迎晓，盈盈笑语。
记当时乍识，江明夜静，只愁被、婵娟误。
几点沙边飞鹭。
旧盟寒、无迷烟雨。
相思未尽，纤罗曳水，清铅泣露。
玉镜台空，银瓶绠绝，断魂何许。
待今宵试探，中流一叶，共凌波去。
碧柯摇曳声何许，阴阴晚凉庭院。
露湿身轻，风生翅薄，昨夜绡衣初翦。
琴丝宛转。
弄几曲新声，几番凄惋。
过雨高槐，为渠一洗故宫怨。
清虚襟度漫与，向人低诉处，幽思无限。
败叶枯形，残阳绝响，消得西风肠断。
尘情已倦。
任翻鬓云寒，缀貂金浅。
蜕羽难留，顿觉仙梦远。
蜕仙飞佩流空远，珊珊数声林杪。
薄暑眠轻，浓阴听久，勾引凄凉多少。
长吟未了。
想犹怯高寒，又移深窈。
与整绡衣，满身风露正清晓。
微薰庭院昼永，那回曾记得，如诉幽抱。
断响难寻，余悲独省，叶底还惊秋早。
齐宫路杳。
叹往事魂消，夜阑人悄。
谩省轻盈，粉奁双鬓好。
西风故国。
记乍免内黄，归梦溪曲。
还是秦星夜映，楚霜秋足。
无肠枉抱东流恨，任年年、褪匡微绿。
草汀篝火，芦洲纬箔，早寒渔屋。
叙旧别、芳篘荐玉。
正香擘新橙，清泛佳菊。
依约行沙乱雪，误惊窗竹。
江湖岁晚相思远，对寒灯、谩怀幽独。
嫩汤浮眼，枯形蜕壳，断魂重续。
石榴花下薄罗衣。
睡起却寻棋。
未省高低，被伊春笋，拈了白玻璃。
钏脱钗斜浑不省，意重子声迟。
对面痴心，只愁必局，肠断欲输时。
人自怜春春未去。
萱草石榴，也解留春住。
只道送春无送处。
山花落得红成路。
高处莺啼低蝶舞。
何况日长，燕子能言语。
会与光阴相客主。
晴云又卷西边雨。
垂杨影里残红。
甚匆匆。
只有榴花、全不怨东风。
暮雨急。
晓鸦湿。
绿玲珑。
比似茜裙初染、一般同。
万里天去。
见浔阳江上，风引仙舟淮浦。
到得玉阶方寸地，历历苍生辛苦。
要尽活、江南一路。
昼绣归来沾御渥，听邦人、箫鼓迎初度。
龟与鹤，亦掀舞。
前身定是磻溪吕。
笑当时、八十始卜，非熊非虎。
试数行年逢革卦，革命正逢汤武。
真千载、风云会遇。
拟向庐山招五老，诣道山、同献蓬莱赋。
仍剪菊，荐秋露。
华桐日永，泛兰风细，节近朱明十日。
玉麟何事吐书来，瑞世应、文章东壁。
绿衣戏彩，金樽酌醴，兰玉阶庭森列。
更看千岁树青青，管取并、三槐手植。
天佑生贤，安排处、麦秋六日。
人尽道、英雄慷慨，中兴人物。
佛祖庆生宜后两，洞宾初度犹迟七。
欲急流勇退作神仙，如何得。
州县考，劳书绩。
东西府，今虚席。
看台星北拱，寿星南极。
即见紫泥书下逮，须还班头立。
愿得君、千载庆风云，齐箕翼。
五月进农黍，三叶换阶蓂。
不知今夕何夕，嵩岳床生申。
莲幕泮宫小试，花县二车偏历，所至蔼芳声。
一札颁明诏，千里寄专城。
席方温，边报警，塞飞尘。
腹中数万兵甲，笑却狄人兵。
金印明年如斗，黄阁有人引类，阔步到公卿。
遥拜祝椿算，长愿待枫宸。
两叶蓂开，千年桃熟，恰近秋期十三日。
寿星辉映福星现，寿山高对城山立。
蕊宫仙，王母宴，瑶池客。
齐劝芳樽斟玉液。
齐唱新词翻玉笛。
岁岁今朝陪燕集。
荣华富贵长年出，重重锦上花添色。
谢庭兰，燕山桂，登科必。
儒官措大，是官曰都得做。
宰相故崇下，呼召也须同，太原公子，能武又能文，闲暇里，抱琴书，车马时相过。
樽开北海，减请还知么。
叵耐这点徒，刚入词、把人点污。
儒冠屈辱，和我被干连，累告讦，孟尝君，带累三千处。
东风捻就，腰儿纤细。
系的粉裙儿不起。
近来只惯掌中看，忍教在、烛花影里。
更阑应是，酒红微褪。
暗蹙损、眉儿娇翠。
夜深著两小鞋儿，靠那处、屏风立地。
梦断池塘惊乍晓。
百舌无端，故作枝头闹。
报道不禁寒料峭。
未教舒展闲花草。
尽日帘垂人不到。
老去情疏，底事伤春瘦。
相对一樽归计早。
玉山不减巫山好。
灯月交光，渐轻风布暖，先到南国。
罗绮娇容，十里绛纱笼烛。
花艳惊郎醉目。
有多少、佳人如玉。
春衫袂，整整齐齐，内家新样妆束。
欢情未足。
更兰谩勾牵旧恨，萦乱心曲。
怅望归期，应是紫姑频卜。
暗想双眉对蹙。
断弦待、鸾胶重续。
休迷恋，野草闲花，凤箫人在金谷。
残腊收寒，三阳初转，已换年华。
东君律管，迤逦到山家。
处处笙簧鼎沸，会佳宴、坐列仙娃。
花丛里，金炉满爇，龙麝烟斜。
此景转堪夸。
深意祝、寿同福海增加。
玉觥满泛，且莫厌流霞。
幸有迎春寿酒，银瓶浸、几朵梅花。
休辞醉，园林秀色，百草萌牙。
荼垒安扉，灵馗挂户，神傩烈竹轰雷。
动念流光，四序式周回。
须知今岁今宵尽，似顿觉明年明日催。
向今夕，是处迎春送腊，罗绮筵开。
今古偏同此夜，贤愚共添一岁，贵贱仍偕。
互祝遐龄，山海固难摧。
石崇富贵篯铿寿，更潘岳仪容子建才。
仗东风尽力，一齐吹送，入此门来。
迟日融和，乍雨歇东郊，嫩草凝碧。
紫燕双飞，海棠相衬，妆点上林春色。
点然望极。
因人天气浑无力。
又听得。
园苑，数声莺啭柳阴直。
当此暗想，故国繁华，俨然游人，依旧南陌。
院深沈、梨花乱落，那堪如练点衣白。
酒量顿宽洪量窄。
算此情景，除非殢酒狂欢，恣歌沈醉，有谁知得。
潇酒佳人，风流才子，天然分付成双。
兰堂绮席，烛影耀荧煌。
数辐红罗绣帐，宝妆篆、金鸭焚香。
分明是，芙渠浪里，一对浴鸳鸯。
欢娱，当此际，山盟海誓，地久天长。
顾五男二女，七子成行。
男作公卿将相，女须嫁、君宰侯王。
从兹去，荣华富贵，福禄寿无疆。
花样妖娆柳样柔。
眼波流不断、满眶秋。
窥人佯整玉搔头。
娇无力，舞罢却成羞。
无计与迟留。
满怀禁不得、许多愁。
一溪春水送行舟。
无情月，偏照水东楼。
锁减芳容，端的为郎烦恼。
鬓慵梳、宫妆草草。
别离情绪，等归来都告。
怕伤郎、又还休道。
利锁名缰，几阻当年欢笑。
更那堪、鳞鸿信杳。
蟾枝高折，愿从今须早。
莫辜负、凤帏人老。
五洞深沈，九峰回抱，望中云汉相侵。
暮春天气，宫殿翠烟深。
一片山光澹净，溪月上、碧水浮金。
琼楼杪，仙人度曲，空外响虚音。
龙香，时暗引，青鸾白鹤，飞下秋阴。
露华冷、琼珠点缀瑶林。
犹记华胥梦断，从别后、几许追寻。
人间世，逝川东注，红日又西沈。
对茱萸、一年一度。
龙山今在何处。
参军莫道无勋业，消得从容尊俎。
君看取。
便破帽飘零，也博名千古。
当年幕府。
知多少时流，等闲收拾，有个客如许。
追往事，满目山河晋土。
征鸿又过边羽。
登临莫上高层望，怕见故宫禾黍。
觞绿醑。
浇万斛牢愁，泪阁新亭雨。
黄花无语。
毕竟是西风，朝来披拂，犹忆旧时主。
记得爷爷，说与奴奴，陈郎俊哉。
笑世人无眼，老夫得法，官人易聘，国土难媒。
印信乘龙，夤绿叶凤，选似扬鞭选得来。
果然是，西雍人物，京样官坯。
郑郎上马三杯。
莫把离愁恼别怀。
那孤灯只砚，郎君珍重，离愁别恨，奴自推排。
白发夫妻，青衫事业，两句微吟当折梅。
彦章去，早归则个，免待相催。
花深深。
一钩罗袜行花阴。
行花阴。
闲将柳带，细结同心。
日边消息空沈沈。
画眉楼上愁登临。
愁登临。
海棠开后，望到如今。
金屋无人夜剪缯。
宝钗翻作齿痕轻。
临长执手殷勤送，衬取萧郎两鬓青。
听嘱付，好看承。
千金不抵此时情。
明年宴罢琼林晚，酒面微红相映明。
挂起招牌。
一声喝采，旧店新开。
熟事孩儿，家怀老子，毕竟招财。
当初合下安排。
又不豪门买呆。
自古道、正身替代，见任添差。
月上小楼西，鸡唱霜天晓。
泪眼相看话别时，把定纤纤手。
伊道不忘人，伊却都忘了。
我若无情似你时，瞒不得、桥头柳。
某伏以天佑皇朝，龙虎叶千龄之运；时生人杰，麒麟开六月之祥。
垂弧在辰，属部胥庆。
共惟某官德钟清粹，气备中和。
暂借鸿名，特欲重无戎之寄；伫来凤诏，促归充左辖之虚。
属初度之载临，开华年而有永。
某误蒙眷予，倍切欢愉。
持南丰一瓣之香，归依已切；效东鲁三寿之祝，祈颂难穷。
仰冀台慈，俯赐电览。
某下情无任善颂之至。
皓皓一何洁，更暴以秋阳。
秋毫尘滓、如何涴得这肝肠。
况对金风初度，酌彼银河净浴，六月凛冰霜。
精白生来别，日月许争光。
清明朝，清要路，偏流芳。
澄清闽峤，姑命申伯式南邦。
洗得甲兵静了，去作诗书元帅，却人相吾皇。
清问同天老，俾尔寿而昌。
南墙槐竹风摇翠。
欢声为谁吹起。
水秀龟神，松清鹤健，人在蓬壶深处。
金猊喷雾。
睹鬓雪青归，脸霞红驻。
一点寿星，分明光照梅花树。
三年冰蘖清苦。
这长生富贵，天应分付。
经阅黄庭，鼎烹丹井，心事澹然如水。
东山霖雨。
正出洗太虚，未容别墅。
紫诏飞来，玉堂锵步武。
五马南来。
一骑东驰，诏黄已催。
正寻幽择胜，闲边点检，吟风弄月，忙处徘徊。
玉井莲房，碧筒酒熟，趁得长年千岁杯。
杯浮处，正芒寒南极，色映三台。
明光殿北屏门，记御笔亲题名姓来。
看河东召人，韩侯归觐，通班玉笋，稳上鸾台。
作汉无功，继唐八叶，绿鬓依然画绣回。
安排了，待秋风先看，双桂联魁。
把酒西湖，问梅一笑，为谁试花。
有淡庵人品，精忠许国，文昌地位，清白传家。
鸾检封芝，麟符剖竹，立马嘶风催戌瓜。
从今好，听夜郎江上，谯鼓喧挝。
雌堂玉暖吴娃。
向燕寝香中早放衙。
但一麾十里，风清画戟，五溪六诏、云拥高牙。
褒玺疏荣，锋车趣召，万寿杯中色翠霞。
何须更，问武陵玉屑，勾漏丹砂。
贺白文章，英卫规模，簪缨世家。
更襟怀，芳润光风齐月，笔端奇伟，春藻天葩。
课最严城，升班清禁，蔽芾棠阴人竞夸。
争知道，富恩波衮衮，万顷无涯。
清辉庭桂方花。
映潋滟仙杯浮紫霞。
庆云龙风虎，明良际会，鸿勋骏业，重叠辉华。
寿挹南峰，福迎庐水，未羡还丹九转砂。
从此去，看腰黄眼赤，迤逦堤沙。
萧守六月九日生。
其时购得右曼卿书寿字碑，挂於厅壁，乃景佑五年六月九日书，月日恰同，用以为意。
金塘瑞溢，爱琉璃十顷，风漪摇碧。
玉女三千擎翠盖，簇拥芙容仙伯。
鸾鹤回翔，龙蛇飞动，醉墨挥仙笔。
磨崖书寿，分明知是今日。
应为今日生申，银钩照坐，光满图书壁。
竹马儿童传好语，小住湖山开国。
玉玺成文，金莲赐对，剑履登玄石。
丹砂九转，功成依旧头黑。
一骑飞来速。
报平山、将颁凤检，宠分符竹。
自是平淮勋名在，姓字屏风纪录。
正欲革、潢池风俗。
古括久思贤太守，待东山、一起苍生福。
唐李段，追芳躅。
横舟竹下凭青鹿。
庆生朝、称觞蔼蔼，履珠簪玉。
争奈回溪民望切，计日带牛佩犊。
便合早、秣驺脂毂。
圣眷处公犹未惬，俟朱幡、才下锋车趣。
符已兆，台星六。
欲上南楼寿。
记当年、祥占玉燕，一阳生候。
今数书云犹七日，宫线未添刺绣。
便草就、寿词盈袖。
合捧金荷称鹤算，想华堂、胜醉眉春酒。
惭斐句，为觞侑。
功名八稚年方少。
自归来、陶庐蒋径，菊松为友。
轩筑易安栽花药，不坠家声五柳。
况满砌、芝兰争秀。
岁岁斑斓衣戏处，老人星、一点辉南斗。
顾对此，共长久。
九叶仙茅秀，旬浃一阳生。
中山瑞气和暖，融作玉壶春。
昨夜洪临跨鹤，翌早绿华骖凤，今日岳生申。
须信神仙侣，引从降蓬瀛。
文中虎，寿中鹤，酒中鲸。
一门盛事相继；桥梓奋鹏程。
应羡华堂燕处，许大规摹涵养，大器晚方成。
醒后宫花句，伫看赋琼林。
欲寿中山不老仙。
寿词更拟办千篇。
九蓂日秀尧阶地，五色云祥鲁观天。
吟逸老，醉逃禅。
香传丹桂子孙贤。
莫言大器韬藏久，犹是梁魁擢第年。
日暖唐宫绣，云绚鲁台观。
九叶仙茅方茂，瑞气霭中山。
逸老堂前戏彩，新抱玄孙弥月，红字写眉间。
八十庆公寿，添撇更成千。
寿中星，人中杰，酒中仙。
功名富贵，事业分付子孙贤。
赢得濠梁真乐，剩有陶园佳趣，村屦日安闲。
第恐非熊兆，好事逼新年。
太守风流，管领尽、十分春色。
开藩了、万花妆就，舒长化国。
太白方观宫锦样，老人又现端门侧。
听螺州、千里沸观声，春无极。
龙种贵，蟾宫客。
熊轼彦，鱼书直。
更精神天赋，寒光停碧。
宝箓定膺铜狄数，金樽好按梁州拍。
待予环、赤舄映貂蝉，头方黑。
葱葱佳气，人都道、今日垂孤令旦。
怪得欢声如鼎沸，准拟华堂开宴。
三虎容仪三子，二乔态度二宠是姊妹，争捧金杯劝。
瑶池王母，何妨引领仙眷。
况有道骨仙风致仕奉道，灵丹秘诀，钟鼎何心恋。
却笑玉阶轩冕客，难脱功名羁绊。
萧散陶篱，徜徉裴野，风月堪为伴。
拳拳祝颂，寿龄期等龟算。
去年会祝夫人寿。
今岁也又还依旧。
鬓绿与颜朱。
神仙想不如。
骨相真难老。
疑是居蓬岛。
那更舞霓裳。
笙歌溢画堂。
笑问鸥盟，所不同心，有如大江。
念渊明漫仕，虽轻斗粟，弦歌有得，难慕柴桑。
相业流芳，元枢新躅，拈作先生一瓣香。
长生酒，仗西风桂子，吹到河阳。
湘江。
笑绾铜章。
便好筑绵州六一堂。
看千年辽鹤，重归故，一船明月，又上潇湘。
橐紫翻荷，官黄书诏，不待阴成蔽芾棠。
中书考，更侯封酂国，汤沐宁乡。
洪崖仙裔，接武浮丘袂。
佩玉长裾下尘世。
东寻山水，独抱一琴来锦里。
不犯人间宫祉。
城山堂宇静，百丈楼高，湖海元龙浩然气。
初度启初筵，昼永堂垂，笙鹤铿、轰出云际。
问雅乐、何时献三雍，待汉殿明年，日长风细。
律转黄钟，尧蓂尚、零星一叶。
人尽道、当年此日，诞生豪杰。
我是君家门下士，三年屡献阳春雪。
更此行、骑鹤上扬州，恩稠叠。
君有子，文章伯。
君有女，夸才色。
更风流酝藉，东床佳客。
婿祝长生儿祝寿，玉杯举罢金杯接。
愿年年、长醉腊前梅，梅梢月。
绿长阶蓂九。
近黄钟、薰晴爱日，渐添宫绣。
乾鹊檐头声声喜，催与东屏祝寿。
怪一点、星明南斗。
玉燕当年储瑞气，记垂弧、共醉蓬莱酒。
无杰语，为觞侑。
英风耿耿拏云手。
向青春、蟾宫已步，桂香盈袖。
却要诗书成麹蘖，酝酿锦心绣口。
待匣里、青萍雷吼。
今日功名乘机会，笑谈间、首入英雄彀。
看父子，继蓝绶。
瑞云浓，缥缈弦月当庭，天香满院。
玉女传言，把真珠帘卷。
拥鹊桥仙，引江城子，拟醉蓬莱宴。
吹紫玉箫，唱黄金缕，按拍声声慢。
昼锦堂前，倾杯为寿，祝快活年，应天长远。
喜似娘儿，解称人心愿。
梦兰蕙芳，种宜男草，丹凤吟非晚。
更步蟾宫，宴琼林日，汉宫春暖。
柳色青青罩翠烟。
花光灼灼映临川。
欲知窈窕呈祥日，恰近清明淑景天。
浮瑞霭，庆真仙。
不须男女祝椿年。
异时早约西王母，剩折蟠桃荐寿筵。
天正朔旦开新历。
吾家伯父长生日。
兰玉傍庭阶。
称觞特地来。
后年逢七十。
今岁瞻南极。
南极寿星宫。
分明矍铄翁。
吾家三母。
先后相为寿。
管领诸郎尽明秀。
都是婺女星宿。
花筵今日居先。
适逾甲子周天。
敬以壮椿为祝，举觞我愿年年。
瑶池开宴后，问甚处、赋蟠桃。
有砌底芝兰，涧边苹藻，淑德方高。
闺中秀、林下气，是寻常空委蓬蒿。
相映鱼轩黄绶，行膺鸾锦金罗。
自惭半子误恩多。
所祝意如何。
愿台星旁映，寿星齐照，乐自陶陶。
芝田阆风何在，但从今、岁岁此高歌。
敬上一卮为寿，神仙九酝香醪。
髡彼两髦，末几见兮，突而弁兮。
记昔年犀玉，奇资秀质，今朝簪佩，丰颊修眉。
满面春风，一团和气，发露胸中书与诗。
人都羡，是君家驹子，天上麟儿。
画堂人物熙熙。
会簪履雍容举庆宜。
看筮日礼宾，陈钟列俎，三加致祝，一献成仪。
绿鬓貂蝉，朱颜豸角，早有君臣庆会期。
荣冠带，看绶悬若若，印佩累累。
秋色在潇洒，佳气夜充闾。
人传好语，君家门左正垂弧。
毕万从来有后，释氏果然抱送，丹穴凤生雏。
未作汤饼客，先写弄獐书。
参军妇，贤相敌，古来无。
钟奇毓秀，应是积善庆之余。
想见珠庭玉角，表表出群英物，我已预知渠。
他日容相顾，啼看定何如。
三百篇诗，三十六篇，以祈寿言。
惟上天所佑，锡之君子，中心岂弟，盖有仁存。
允矣我公，韦平世胄，学问于兹有本原。
临民处，看精神秋彻，气宇春温。
由来淑景中分。
第一日桑弧挂左门。
是赋受不凡，仁而宜寿，笑渠谄子，徒费辞繁。
命匪在天，算非由数，我只把公心地论。
从今去，管及登槐棘，福仿乾坤。
西风吹昨梦，直飞上、广寒宫。
见绛节霓旌。
常娥延伫，玉立双童。
殷勤桂枝分付，却为言、当日有仙翁。
谪堕人间几载，只今恰挂桑蓬。
佳音未返碧楼空。
青鸟耗难参通。
闻洞府已成，南州占断，皓月光风。
前期十日佳席，倩一言、为写此清衷。
三岛十洲佳致，奈何携近尘笼。
养气兼养勇，岂不丈夫哉。
何人刚欲斗力，谩向此间来。
莫论施身文绣，看取兼人胆谅，胸次尽嵬嵬。
独步登坛后，诸子尽舆台。
笑渠侬，身贲育，伎婴孩。
虚娇自恃，未识金德木鸡才。
始也旁观退听，少则直前交臂，智与力俱摧。
世有赏音者，为唱凯歌回。
都尉部千弩，旧事汉材官。
连拳一臂三石，夜半破阴山。
曾使中有扪足，造次摧坚挫锐，分白辱宠涓。
省括一机耳，人未识黄间。
锦为标，虽有戏，技为难。
疾飞两箭，兄弟齐夺姓名还。
虎帐有筹第一，龙榜预占双捷，底事足荣观。
未数蹶张辈，容易立朝端。
笙歌喜庆争催晓。
篆烟舞、龙鸾缥缈。
香罗上、不画寿仙人，献一段、长生寿草。
一心一意同欢笑。
两心事、卒难得了。
教传语、天上太白星，剩借取、几千年好。
腊近渐知春，已有早梅堪折。
况是诞辰佳宴，拥笙簧罗列。
玉杯休惜十分斟，金炉更频爇。
连理愿同千岁。
看蟠桃重结。
出处男儿事。
甚从前、说著渊明，放高头地。
点检柴桑无剩粟，未肯低头为米。
算此事、非难非易。
三十年间如昨日，秀才瞒、撰到专城贵。
饱共暖，已不翅。
旁人问我归耶未。
数旖年、平头六十，更须三岁。
把似如今高一著，更好闻鸡禁市。
总不似、长伸脚睡。
六月荷凤芗州路，北螺山、别是般滋味。
今不去，视江水。
系酒船、夜入古江楼，浑莫辨西东。
叹从前眼底，一丁不识，四海曾空。
老去休休莫莫，谁识旧元龙。
尚解被襟去，赋大王雄。
回首演仙高处，问赤松无恙，舍子何从。
便不然学稼，犹有相牛翁。
小婆娑、东家故舍，也著侬、四下二之中。
芗州外，溪风山月，鸥鹭盟同。
予何人、此何时节，驾言我欲行志。
青原煮豆然萁后，谁豢龙蛇赤子。
心为碎。
宽底是、翻疑又怕严底是。
吾方左计。
冷眼别人看，畏首畏尾，身复尚余几。
陶元亮，自古真奇男子。
督邮尚若人耳。
秋凤一曲柴桑路，新秫炊香正美。
黄鹄起。
见说道、山光潭影皆欢喜。
晴窗静倚。
还我向来高，仙人羽客，别有一天地。
吾今老矣。
好归来、了取青山活计。
甲子一周余半纪，谙尽人间物理。
婚嫁随缘，田舍粗给，知足生惭愧。
心田安逸，自然绰有余地。
还是初度来临，葛巾野服，不减貂蝉贵。
门外风波烟浪恶，我已收心无累。
弟劝兄酬，儿歌女舞，落得醺醺醉。
满堂一笑，大家百二十岁。
只道空烟，又疑流水，依依却是行云。
了然相对，又是梦纷纭。
半面春风图画，黄金在、难铸昭君。
溪桥断，梅花晴雪，端的白三分。
真真。
难唤醒，三年抽藕，织得榴裙。
甚徘徊窥镜，交翼鸾文。
一片飞花来去，并刀快、翦取晴纹。
无情处，分明著眼，强半带春醺。
多情不在分明，绣窗日日花阴午。
依依云絮，溶溶香雪，觑他寻路。
一滴东风，怎生消得，翠苞红栩。
被疏钟敲断，流莺唤起，但长记、弓弯舞。
定是相思入骨，到如今、月痕同醉。
教人枉了，若还真个，匆匆如此。
全未惺松，缬纹生眼，胡床犹据。
算从前、总是无凭，待说与、如何寄。
一枝斜堕墙腰，向人颤袅如相媚。
是谁翦取，断云零玉，轻轻妆缀。
不是幽人，如何能到，水边沙际。
又匆匆过了，春风半面，尽长把、重门闭。
只管相思成梦，道无情、又关乡意。
苍苔半亩，如今已是，鹿胎田地。
甚欲追陪，却嫌花下，翠环解语。
待何时月转，幽房醉了，不教归去。
梅妆堪点额，觉残雪、未全消。
忽春递南枝，小窗明透，渐褪寒骄。
天公似怜人意，便挽回、和气做元宵。
大守公家事了，何妨银烛高烧。
旋开铁锁粲星桥。
快灯市、客相邀。
且同乐时平，唱弹弦索，对舞纤腰。
传柑记陪佳宴，待说来、须更换金貂。
只恐出关人早，鸡鸣又报趣朝。
绣额云横，银钩月小，绿杨庭院。
疏明满幅，永画未忺高卷。
爱空纹、巧匀曲波，弄晴日色花阴转。
任筛金影碎，轻敲檐玉，碍双飞燕。
凝见。
窗留篆影，六曲雕阑，翠深绛浅。
香风暗度，不隔娇松莺啭。
似无情、重雾下垂，嫩桃想像添笑脸。
望瑶阶、窣地双鸳，注盼金莲远。
凤楼倚倦。
正海棠睡足，锦香衾软。
似不似、雾阁云窗，拥绝妙灵君，霎时曾见。
屏里吴山，又依约、兽环半掩。
到教人觑了，非假非真，一种春怨。
游丝落花满院。
料当时、错怪杏梁归燕。
记得栩栩多情，似蝴蝶飞来，扑翻轻扇。
偷眼帘帷，早不见、画眉人面。
但凝红生半脸，枕痕一线。
园林罢组织。
树树东风翠云滴。
草满旧家行迹。
是鼓舞得声声，晓莺如觅。
愁红半湿。
煞憔悴、墙根堪惜。
可念我，飘零如此，一地送岑寂。
龟石。
当年第一。
也似老、人间风日。
余葩选甚颜色。
羞捻江南，断肠词笔。
留春浑未得。
翻些入、啼鹃夜泣。
清江晚，绿杨归思，隔岸数峰出。
愁满关山，又吹得、芦花雪深。
西楼外、天低水涌，龙挟秋吟。
回首人间无此曲，数峰江上落余音。
似断云、飞絮两悠悠，何处寻。
江南路，晴又阴，声韵改，泪盈襟。
自中郎去后，羽泛商沈。
牛背斜阳添别恨，鸾胶秋月续琴心。
待醉骑、黄鹤度苍寒，霜满林。
醉倚江楼，长空外、行云遥驻。
甚凄凉孤吹，含商引羽。
薄夜冷侵沙浦雁，老龙吟彻寒潭雨。
蓦凉飚、一阵卷潮来，惊飞去。
重欲听，知何处。
谁为我，胡床据。
谩寻寻觅觅，凝情如许。
旧日山阳空有恨，杏花明月今谁赋。
恐凭阑、人有爱梅心，空愁伫。
计江南、许多风景，繁华只在睛昼。
些儿淡沲花著柳。
疏雨后。
更艳艳绵绵，泼眼浓如酒。
飞浮宇宙。
但借日浮香，随烟著物，巧笔画难就。
惆怅处，曾记苏堤携手。
十年惊觉回首。
苍埃霁景成阴晦，湖水湖烟依旧。
凝望久。
问燕燕莺莺，识此年花否。
长门别有。
脉脉断肠人，柔情荡漾，长是为伊瘦。
问南楼月色，十载相疏，何似今宵。
旧雨菰蒲国，想波光雁影，远撼沅潇。
拟苏堤上柳，烟碧为谁摇。
叹庚扇尘深，胡床梦浅，翠减香销。
迢迢。
谩回首，记酹酒江山，曾共金镳。
暮色沈西垒，几狂朋来往，舟叶招招。
浩歌拍手归去，风月两长桥。
算此会何时，刘郎去后多嫩桃。
风中柳絮水中萍。
聚散两无情。
斜阳路上短长亭。
今朝第几程。
何限事，可怜生。
能消几度春。
别时言语总伤心。
何曾一字真。
碧树留云湿，青山似笠低。
鹧鸪啼罢竹难啼。
不晓天天何意、要梅肥。
昨日穿新葛，今朝御夹衣，思家怀抱政难为。
只恐归来憔悴、却羞归。
水月精神玉雪胎。
乾坤清气化生来。
断桥流水领春回。
昨夜醉眠苔上石，天香冉冉下瑶台。
起来窗外见花开。
薄薄罗衣乍暖，红入酒痕潮面。
絮花舞倦带娇眼。
昨夜平堤水浅。
故人信断风筝线。
误归燕。
梦魂不怕山路远。
无奈棋声隔院。
更不成愁，何曾是醉，豆花雨后轻阴。
似此心情自可，多了闲吟。
秋在西楼西畔，秋较浅、不似情深。
夜来月，为谁瘦小，尘镜羞临。
弹筝，旧家伴侣，记雁啼秋水，下指成音。
听未稳、当时自误，又况如今。
那是柔肠易断，人间事、独此难禁。
雕笼近，数声别似春禽。
露叶犹青，岩药迟动，幽幽未似秋阴。
似梅风带溽，吹度长林。
记当日、西廊共月，小屏轻扇，人语凉深。
对清觞，醉笑醒颦，何似如今。
临高欲赋，甚年来、渐减狂心。
为谁倚多才，难凭易感，早付销沈。
解事张郎风致，鲈鱼好、归听吴音。
又夜阑闻笛，故人忽到幽襟。
江南二月春深浅，芳草青时，燕子来迟。
翦翦轻寒不满衣。
清宵欲寐还无寐，顾影颦眉。
整带心思。
一样东风两样吹。
玉砌标鲜，雪园风致，似曾相识。
蝉锦霞香，乌丝云湿，吹渴蟾蜍滴。
青青白白，关关滑滑，寒损珠衣狂客。
尽声声、不如归去，归也怎生归得。
含桃红小，香芹翠软，惆怅宜城山色。
百折浮岚，几湾流水，那一些儿直。
落花情味，露花魂梦，蒲花消息。
抚纤眉，织乌西下，为君凝碧。
橘花风信满院香。
摘青梅、犹自怕尝。
向绿密、红疏处，喜相逢、飞下一双。
堪怜堪惜还堪爱，唤青衣、推上绣窗。
暗记得、凭肩语，对菱花、啼损晚妆。
月下秦准海，花前晏小山。
二仙仙去几时还。
留得月魂花魄、在人间。
河汉流旌节，天风袅佩环。
满空香雾湿云鬟。
何处一声横笛、杏花寒。
西风海色秋无际。
双泪如铅水。
白羊成队梦初平。
挂杖敲云、云处晓鸿惊。
小琼闲抱银筝笑。
问有芳卿否。
玉书分付莫开封。
明日人间临水、拾流红。
尽道是伤春，不似悲秋怨。
门外分明见远山，人不见，空肠断。
朝来一霎晴，薄暮西风远。
却忆黄花小雨声，误落下、三四点。
湖光冷浸玻璃，荡一饷薰风，小舟如叶。
藕花十丈，云梳雾洗，翠娇红怯。
壶觞围坐处，正酒醁吹波红映颊。
尚记得、玉臂生凉，不放汗香轻浃。
殢人小摘墙榴，为碎掐猩红，细认裙褶。
旧游如梦，新愁似织，泪珠盈睫。
秋娘风味在，怎得对银釭生笑靥。
消瘦沈约诗腰，仿佛堪捻。
初弦月挂林梢，又一番西园，探梅消息。
粉墙朱户，苔枝露蕊，淡匀轻饰。
玉儿应有恨，为怅望东昏相记忆。
便解佩、飞入云阶，长伴此花倾国。
诗腰瘦损刘郎，记立马攀条，倚阑横笛。
少年风味，拈花弄蕊，爱香怜色。
扬州何逊在，试点染吟笺留醉墨。
谩赢得、疏影寒窗，夜深孤寂。
开遍寒梅萼。
正东皇、排酥砌玉，幻成楼阁。
十万琼琚仙女队，来趁春光游乐。
向醉里、玉簪轻落。
零乱不知何处去，甚人间、一夜东风恶。
吹起在，画檐角。
参差向晓森如削。
似吴姬、妆残粉指，向人垂著。
好似西园笋瘦，红锦衤朋儿乍剥。
且莫遣、儿童敲却。
拟办羔儿香瓮酒，唤刘叉、来醉尊前约。
吟好句，再描摸。
津鼓匆匆，犹记得、故人相送。
春江上、鸟啼花影，马嘶香鞚。
情逐阳关金缕断，泪和杨柳春丝重。
算别来、几度月明时，相思梦。
山万叠，愁眉耸。
春一点，归心动。
问风俦月侣，有谁游从。
百里家山明日到，一尊芳酒今宵共。
任楼头、吹尽五更风，梅花弄。
谁倚青楼，把谪仙长笛，数声吹裂。
一片乍零，千点还飞，正是雨晴时节。
水晶帘外东风起，卷不尽、满庭香雪，画阑小，斜铺乱飐，翠苔成缬。
袅袅余香未歇。
空怅望音尘，两眉愁切。
翠袖泪干，粉额妆寒，此恨有谁同说。
江南春信无痕迹，余情在、冷烟残月。
梦魂远，兰灯伴人易灭。
一点斜阳红欲滴。
白鸥飞不尽，楚天碧。
渔歌声断晚风急。
搅芦花，飞雪满林湿。
孤馆百尤集。
家山千里远，梦难觅。
江湖风月好休拾。
故溪云，深处著蓑笠。
雨帘云栋重寻处，青红半空飞去。
槛影侵鸥，檐光送雁，摇荡秋容千里。
歌珠舞翠。
怎禁得无情，一江流水。
可是西山，半眉新绿向人觑。
千年留下胜赏，尽登临无限，须付才思。
坏堞闲愁，危樯往恨，欲拍阑干无路。
新碑旧记。
更今古匆匆，一番兴废。
立尽斜阳，共谁评半语。
蔷薇开欲谢，峭寒渐少，轩槛俯晴沙。
先来愁未了，又听一声，新阕落渔家。
徘徊伫立，似玉笛、三弄昭华。
春昼长、暗怀谁写，戏墨乱翻鸦。
吁嗟。
诗情犹念隽，酒兴偏豪，记南楼月下。
曾共乐、沈烟绮席，烛影窗纱。
农香秀色知何处，甚忘却、堤柳汀葭。
空惆怅，无人共采苹花。
冷逼疏帘，浑不似、今春寂寞。
风雨横，赏心欢事，总如云薄。
柳眼花须空点缀，莺情蝶思应萧索。
但绕庭、流水碧潺潺，车音邈。
怀往事，孤素约。
酒未饮，愁先觉。
甚中年滋味，共谁商略。
芳草易添闲客恨，垂杨难系行人脚。
谩几回、吟遍夕阳红，阑干角。
细雨收尘，轻寒弄日，柳丝掠道。
桃边杏处，犹记玉骢曾到。
对东风、回首旧游，香销艳歇无音耗。
怅佳人、有约难来，绿遍满庭芳草。
愁抱。
沈吟久，翠珥金钿，为何人好。
回文细字，尘暗当年纤缟。
倚阑干、斜阳又西，欢期易失春易老。
待何时、再觅珍丛，共把清尊倒。
十幅归帆风力满。
记得来时，买酒朱桥畔。
远树平芜空目断。
乱山惟见斜阳半。
谁把新声翻玉管。
吹过沧洲，多少伤春怨。
已是客怀如絮乱。
画楼人更回头看。
朱楼曾记回娇盼。
满坐春风转。
红潮生面酒微醺。
一曲清歌留往、半窗云。
大都咫尺无消息。
望断青鸾翼。
夜长香短烛花红。
多少思量只在、雨声中。
花径相逢，眼期心诺情如昨。
怕人疑著。
佯弄秋千索。
知有而今，何似留初莫。
愁难托。
雨铃风铎。
梦断灯花落。
一庭晴雪，了东风孤注。
睡起浓香占窗户。
对翠蛟盘雨，白凤迎风，知谁见、愁与飞红流处。
想飞琼弄玉，共驾苍烟，欲向人间挽春住。
清泪满檀心，如此江山，都付与、斜阳杜宇。
是曾约梅花带春来，又自共梨花，送春归去。
宫鸟西飞，杨花北去，春风飘向伊谁。
盈盈小小，轻薄不堪肥。
天付风流到骨，消不尽、流落青池。
谁知道，踏歌朝暮，痴绝待渠归。
愔愔，春似酒，日痕生绀，裙色明漪。
笑东家西沼，到处依依。
同是东风种得，独无据，飘泊年时。
青梅落，水光帘影，小翠立横枝。
丽华一握青丝，金珠粟粟香环里，春窥绮阁，新妆风舞，铢衣如碎。
翠凤苍虬，骑来下界，蝶惊蜂避。
甚三生富贵，垂垂晓露，犹凝满身珠翠。
谁共那人结发，问何时、蹇修为理。
对化一笑，香茸易翦，碎金难缀。
半点芳心，乱愁如织，缕丝传意。
倩东皇、拂拭新条，更与作、来生计。
瑞麟香软飞瑶席，吟仙笑陪欢宴。
桐影吹香，梅阴弄碧，一味微凉堪荐。
停杯缓劝。
记罗帕求诗，琵琶遮面。
十载扬州，梦回前事楚云远。
人生总是逆旅，但相逢一笑，如此何限。
采石宫袍，沈香醉笔，何似轻衫小扇。
流年暗换。
甚新雨情怀，故园心眼。
明日西江，斜阳帆影转。
拥孤衾，正朔风凄紧，毡帐夜生寒。
春梦无凭，秋期又误，迢递烟水云山。
断肠处、黄茅瘴雨，恨骢马、憔悴只空还。
揉翠盟孤，啼红怨切，暗老朱颜。
堪叹扬州十里，甚倡条冶叶，不省春残。
蔡琰悲笳，昭君怨曲，何预当日悲欢。
谩赢得、西邻倦客，空惆怅、今古上眉端。
梦破梅花，角声又报春阑。
子规解劝春归去。
春亦无心住。
江南风景正堪怜。
到得而今不去、待何年。
无端往事萦心曲。
两鬓先惊绿。
蔷薇发望春归。
谢了蔷薇、又见楝花飞。
日暮杨花飞乱雪。
宝镜慵拈，强整双鸳结。
烧罢夜香愁万叠。
穿暗避阶前月。
凤尾罗衾寒尚怯，却悔当时，容易成分别。
闷对枕鸾谁共说。
柔情一点蔷薇血。
一翦晴波娇欲溜。
绿怨红愁，长为春风瘦。
舞罢金杯眉黛皱。
背人倦倚晴窗绣。
脸晕潮生微生微带酒。
催唱新词，不应频摇手。
闲把琵琶调未就。
羞郎却又垂红袖。
一笑相逢，依稀似是桃根旧。
娇波频溜。
悄可灵犀透。
扶过危桥，轻引纤纤手。
频回首。
何时还又。
微月黄昏后。
新绿池塘，一两点、荷花微雨。
人正静，桐阴竹影，半侵庭户。
欹枕未圆蝴蝶梦，隔窗时听幽禽语。
卷沙帏、随意理琴丝，黄金缕。
鲛绡扇，轻轻举。
龙涎饼，微微炷。
向水晶宫里，坐消襻暑。
剥啄谁敲棋子响，莺儿林里惊飞去。
最好是、活水沦新茶，醒春醑。
柳丝曳绿，正豆雨初晴，水天朱夏。
石榴绽也。
看猩红万点，倚亭欹榭。
锁闼深中，料想酒阑歌罢。
日将下。
是那处藕花，香胜沈麝。
窗外风竹打。
似破戛玉敲金，送声潇洒。
共观古画。
唤石鼎烹茶，细商幽话。
宝鸭烟消，天外新蟾低桂。
凉无价。
又丁东、数声檐马。
甚情幻化，似流酥围暖，酣春娇寐。
不数锦篝烘古篆，沁入屏山沈水。
笑吐丁香，紫绡衬粉，房列还同蒂。
翠球移影，媚人清晓风细。
依约玉骨盈盈，小春暖逗，开到灯宵际。
疑是九华仙梦冷，误落人间游戏。
比雪情多，评梅香浅。
三白还堪瑞。
尘缘洗尽，醒来还又匆翠。
山翠晴岚曲曲偎。
红香浮玉醉窝颓。
不烦人筑避风台。
潇湘路，随意自徘徊。
春倦怕频催。
琵琶私语近、问谁来。
春风那隔锦云堆。
梦中蝶，飞去又飞来。
可怜又误江南景。
雨腻风喧愁入暝。
依稀碧玉水边魂，憔悴绿珠楼外影。
点点随人习远近。
薄幸相逢情怎忍。
年年三月化香尘，天上人间看梦醒。
独立荷汀烟渚。
一霎锦云香雨。
似为我无情，惊起鸳鸯飞去。
飞去。
飞去。
却在绿杨深处。
又匆匆、月鞭露镫，梅花江上归路。
海图破碎来时线，何以彩衣低舞。
风雪暮。
正望断青山，一发云横处。
浩歌独举。
便想见迎门，牵衣儿女，总是旧眉妩。
阳关曲，挥洒紫薇花露。
妙音清远高古。
经寒杨柳休轻折，摇动一溪霜雾。
甘郸步。
笑布袜青鞋，去住知何许。
汀鸥少鹭。
若问我重来，明年有约，今日是前度。
浩荡青冥。
正凉露如洗，万里虚明。
鼓角悲健，秋入重城。
仿佛石上三生。
指蓬莱路，渺何许、月冷风清。
倚南楼、一声长笛，几点残星。
西风旧年有约，听候蛩语夜，客里心惊。
红树山深，翠苔门掩，想见露草疏萤。
便乘风归去，阑干外、河汉西倾。
笑淹留，划然孤啸，云白天青。
冰弦语。
在竹树、院落深深处。
当年野草闲花，何许浮云飞絮。
征鸿止止，纵汗漫、游人远回顾。
迟琼楼、五色帘开，唤醒玄鹤飞舞。
何事梦断湖山，尚九里松声，八月潮怒。
三十年余池台泪，应不为、花奴羯鼓。
想天上，群仙老矣，其比似，人间更愁苦。
倩画阑、留住西风，莫教愁入云去。
溪翁琴皆浙音，故云。
江湖千里秋风客，翩然白云黄鹄。
石鼎烟霏，篆书红湿，随处菊香泉绿。
幅巾野服。
尽扫叶开门，抱琴听瀑。
何事蓬壶，归来犹待海涛陆。
卢鸿旧时隐处，想斜阳草树，水榭云屋。
尘尾玄玄，笔花语语，剪尽雨窗残烛。
黄庭误读。
且东老留诗，采和歌曲。
后日重寻，洞天三十六。
又何须、向明还灭，寒花点缀孤影。
玉龙度海吹鱼浪，烟淡宝钗横鬓。
斜又整。
是虫滴骊珠、两两相交颈。
夜长人静。
凭玉果低抛，金钱暗卜，此意有谁领。
欢娱事，料想凭伊先应。
帕绡新泪猗犹凝。
银篦未忍轻挑下，只恐暗风吹烬。
重记省。
怕莫是、明朝有个青鸾信。
怎知无定。
算只解窥人，人孤影只，成瘦又成病。
记铜驼载酒，翠陌吹箫，曾听相呼。
不尽离离意，觉柔肠如剪，立马踟蹰。
人生似此苍鬓，禁得几声疏。
想怨入秋深，愁随天远，满目平芜。
音书未曾寄，正人在燕台，忘却回车。
奈菰蒲旧地，山空木落，霜老泉枯。
月明仙掌何处，转首失栖乌。
待说与云间，潇湘近日风卷湖。
访梅江路远，喜春在、剑川湄。
正雁碛云深，渔村笛晚，茸帽斜欹。
旧游不堪回首，更文园、多病减腰围。
惟有秋娘声价，风流仍似前时。
依稀壁粉旧曾题。
烟草半凄迷。
叹单父台荒，黄公垆寂，难觅佳期。
谁家歌楼催雪，遣夜来、风雨紧些儿。
醉后唾壶高敲缺，龙光摇动晴漪。
曾唱阳关送客时，临岐借酒话分离。
如今酒被多情苦，却唱阳关去别伊。
欢会远，渺难期。
黄垆门掩昼阴迟。
青楼更有痴儿女，谩忆胡姬捧劝词。
舟舣津亭何处树。
晓起珑璁，回首迷烟雾。
江上离人来又去。
飘零只似风前絮。
倦倚蓬窗谁共语。
野草闲花。
一一伤情绪。
明日重来须记取。
绿杨门巷深深处。
九华惊觉，又偷承雨露，羞匀春色。
岸蓼汀苹成色界，未必天香人识。
粉涴脂凝，霜销雾薄，娇颤浑无力。
黄昏月掩，山城那更闻笛。
应是未了尘缘，重来迟暮，草草西风客。
莺燕无情庭院悄，愁满阑干苔积。
宫锦尊前，霓裳月下，梦亦无消息。
嫣然一笑，江南如此风日。
玉环扶浅醉，翠袖笼寒，香汗初融。
昨夜残妆在，最难胜珠络，都沁铅红。
朝云低护深约，蜂蝶不知踪。
奈燕子情多，斜飞轻触，泪洒羞容。
重逢。
记前度，解翦烛调笙，踏月鸣骢。
风入人间远，待尘缘洗尽，飞佩凌空。
丁宁为我留住，携酒寿东风。
便花谱重修，高堂再赋疑梦中。
雾罥觚棱，尘侵团扇，恨满哀弹倦理。
控雨笼云，共闲情孤倚。
敛娥黛、怕似流莺历历，惹得玉锁琼碎。
可惜阑干，但苔花沈穗。
算天音、不入人间耳。
何人谩、裛损青衫泪。
不是旧谱都忘，厌新腔娇脆。
多生不得丹青意，重来又、花锁长门闭。
到夜永、笙鹤归时，月明天似水。
日高深院无人，杨花扑帐春云暖。
回文未就，停针不语，绣床倚遍。
翠被笼香，绿鬟坠腻，伤春成怨。
尽云山烟水，柔情一缕，又暗逐、金鞍远。
鸾佩相逢甚处，似当年、刘郎仙苑。
凭肩后约，画眉新巧，从来未惯。
枕落钗声，帘开燕语，风流云散。
甚依稀难记，人间天上，有缘重见。
又老杨花，浮萍点点，一溪春色。
闲寻旧迹。
认溪头、浣纱碛。
柔条折尽成轻别，向空外、瑶簪一掷。
算无情更苦，莺巢暗叶，啼破幽寂。
凝立。
阑干侧。
记露饮东园，联镳西陌。
容锁鬓减，相逢应自难识。
东风吹得愁似海，谩点染，空阶自碧。
独归晚，解说心中事，月下短笛。
碧梧枝上占秋信，微闻雨声还惬。
虹影分晴，云光透晚，残日依依团箑。
阑干一霎。
又长笛归舟，乱鸦荒堞。
两鬓西风，有人心事到红叶。
娇莲相对欲语，奈莲茎有刺，愁不成折。
天上欢期，人间巧意，今夜明河如雪。
新宽带结。
想宝篆频温，翠奁低揭。
雾湿云鬟，浅妆深拜月。
一夜东风，枕边吹散愁多少。
数声啼鸟。
梦转纱窗晓。
来是春初，去是春将老。
长亭道。
一般芳草。
只有归时好。
心上浮香，轩前度影，约久传梅。
奈月意风情，枝南枝北，云婚雨嫁，年去年来。
几望溪桥，屡肥芳信，历尽冰霜春自回。
朝来报，报梢头儿女，并蒂花开。
佩环飞下妆台。
喜今度佳期不用催。
羡行李三千，金屏翠幄，仙姿第一，玉骨琼腮。
雌蝶纷纷，雄蜂逐逐，争道工为使与媒。
翁知么，有西楼过雁，暗为徘徊。
人生有酒，得闲处、便合开怀随意。
况对寿、龟仙鹤舞，犹直壶天一醉。
蚕麦江村，梅霖院落，立夏明朝是。
樽前回首，去年四月十二。
依旧洛里吟窝，华台书隐，心事无怀氏。
偃鼠醯鸡空扰扰，海月天风谁寄。
珠璧祯祥，斗牛光景，预可占斯世。
先生出否，明年方六十岁。
知是今年，一冬较暖，开遍梅花。
有一朵妖娆，塘之东畔，东君爱惜，云幕低遮。
小萼微红，香腮传粉，把寿阳妆取自夸。
谁知道，忽移来秀水，深处人家。
清香扑透窗纱。
渐仙李农华无等差。
这冰姿一样，玉颜双好，月明静夜，疏影横斜。
传语曹林，须将止渴，结子今番早早些。
梅自笑，嗔贺新郎曲，待拍红牙。
新雨黄花路。
看清江、旌旗千骑，使君东去。
万里归来城头角，吹彻家山旧处。
惜洲鹭、留君不驻。
白发遗民壶觞语，笑浣花邻里来。
夸见早，恨来暮。
故人只在山中住。
记年时、肠断相望，天风海雨。
满鬓星星华发少，君鬓尚今青否。
休夸说、神仙官府。
玉笥平生清入梦，会有时、乘兴携吾侣。
不君醉，为君舞。
离却京华，到这里、二千八百。
穷醋大、齐齐整整，岂无贷揭。
随地平章花与柳，为天评品风和月。
只留得、一管钝毛锥，一丸墨。
初不是，丝绵帛。
又不是，茶盐铁。
更有苏州破砚，兔园旧册。
一领征衣半尘土，两头蒻笠几风雪。
问栏头、直得几多钱，从头说。
三年幕画，是小试相业，桐阴个谱。
协赞拥容心似佛，春在螺山螺浦。
白玉无瑕，黄扉倚重，一府中流柱。
萧然锦满，扁舟明日归去。
此去南北才名，看青云稳驾，玉阶徐步。
共说荆州老长史，宰相须还他做。
沙路星明，甘棠人远，无计攀辕住。
薰香三祝，苍生正望霖雨。
仙家春不老，谁说到、牡丹休。
算蛮柳樊樱，怎生了得，白传风流。
枝头。
标梅实好，奈绿阴、庭户不禁愁。
幸有琴中凤语，能通镜里鸾求。
锵璆。
杂佩下瀛洲。
宝箑紫烟浮。
望兰情红盼，三生曾识，一风如羞。
绸缪。
从今偕老，似柳郎、无负碧云秋。
莫倚回文妙手，放教远觅封侯。
昔柳毅为牧羊女传书，碧动杯酒，意即相属。
后三娶崔氏，乃牧羊女化身也。
重阳来未。
谁领黄花意。
斟玉醑，歌金缕。
云山笼瑞彩，风月熔清气。
北山顶，寿星一点光无际。
六十今朝是。
甲子从头起。
堂堂去，千千岁。
是非华表鹤，深浅蓬莱水。
翁不管，年年先共黄花醉。
佛说波斯王此岁，衰颜羞见河流此首楞严。
翁今丹脸发光浮。
毗卢金色界，烂熳菊花秋。
七个明朝方九日，年年税在今朝。
八千秋老又从头。
明朝无尽在，蝴蝶不须愁。
怪柳吟翻雪，梅笑冲寒，郁匆如彩。
还是瑶池，宴神仙俦侣。
罗幕轻掀，绣帘低揭，按霓裳宫羽。
宝炷熏浓，佩环声颤，凤飞鸾舞。
犹记年时，玉箫吹彻，并驾萧郎，共骖赢女。
旋捧麒麟，种旧家前武。
政了摘星天上，早约个、嫦娥住。
妆点华堂，双扶醉玉，黑颠如许。
有分非难，是缘终合，采来还换须臾。
少年培植，春意已敷腴。
毕竟花多驻果，坚牢是、蚌老生珠。
君知否，今番定也，颠不破翻琠。
遥知纷瑞霭，十分郎罢，黄溢眉须。
便何妨燕喜，剩买欢娱。
况侍北堂难老，庭阶映、玉树森如。
金荷劝，从教酩酊，扶醉看孙株。
饤斗云山，挨排烟水，六丁午夜文移。
道滁孙子，欲寄游嬉。
高趁鹜霞舒啸，低群鸥鹭忘机。
牢笼两下，楼乘汗漫，桥枕清漪。
灞陵吟畅，岳阳登览，百色都副襟期。
还好是、行天马渡，深月人归。
倚柱荷香扑面，凭栏桂影侵衣。
索梅无便，春风不碍，容我追随。
几年辛苦捣元霜。
一朝琼粉香。
云英缥渺曳仙裳。
相将骑凤凰。
鍧帝乐，酌天浆。
千年颜色芳，从兹归去白云乡。
碧桃春昼长。
武陵春色浓如酒。
游冶才郎，初试花间手。
绛蜡烛残人静后。
眉峰便作伤春皱。
一霎风狂和雨骤。
柳嫩花柔，浑不禁僝僽。
明日余香知在否。
粉罗犹有残红透。
人世斗南瑞，天上璧东星。
谁分佳种，钟作间世玉麒麟。
本是南阳相种，来应瑞龙间气，试听即英声。
若问贤相敌，君去问参军。
质金浑，标玉立，气冰清。
梅花时候，结子便可鼎调金。
人谓丹山苞凤，天产渥洼骏骨，德毓窦家椿。
来作汤饼客，何幸厕嘉宾。
甲子头春雨。
知老天、净洗荆扬，十年烟雾。
夜半堕中星一颗，飞下五云深处。
帝亲敕六丁呵护。
须信斯人为世瑞，非人龙、定是文中虎。
斗世道，系天数。
此儿殊怕人惊顾。
况当家、廷评为祖，大中为父。
料想廷评公一笑，笑对大中共语。
应自把、小程夸取。
会见九州熙白日，做状元、宰相荣门户。
年正少，上新具。
梦到天宫里。
见长庚星颗，忽自月边飞至。
真奏玉皇金阙道，臣已五年于此五岁。
今亦欲、过宫一次。
福禄寿星齐赞叹，过宫时、须过廉泉位。
帝首肯，从他意。
朝来鹊送檐前喜。
闻廉泉、似是紫岩，螟蛉兄子。
是子南轩人物样，功业行看相似。
岂同祖、同闻而已。
细把所闻详所梦，想天文、实应人间事。
况真是，长庚李。
知君久，勘破得名关。
未老得先闲。
今年最喜吟身健，生朝更觉酒肠宽。
且随家，将秫种，买花看。
门外吏、催科无一迹。
窗下客、谈诗常经日。
儿玉树，弟金兰号友兰。
华堂举案齐眉乐，锦天歌客笑声欢。
问何如，福东海，寿南山。
倚东风笑问。
落红啼鴂，清明来未。
小雨弄睛，做轻寒天气，南极光中，五云深处，人庆秋岁。
翡翠屏间，琉璃帘下，彩衣明媚。
九老风流，五侯家数，如此乾坤，有人如此。
天正烦君，作江南一瑞。
世上今秦，山中古晋，尽不经吾意。
但要牡丹，年年今日，伴人沈醉。
极知君、腰骑鹤，此心与水相似。
梧桐叶上黄昏雨，恨杀无情流水。
滔滔地。
今日大江头，明日人千里。
君思往事。
两袖淮云，一轮明月，要亦寻常耳。
君去也，我亦扁舟东矣。
尊前何惜同醉。
五年未老君犹健，五十行当富贵。
书频寄。
报王粲、何时可决荆州计。
俱胝一纸。
更细算何时，五星同会，天下太平未。
上界神仙府。
谁移来、登瀛堂畔，五云深处。
江水一弓山万朵，竹外梅花千树。
看都入、高人庭户。
南北两厅相对起，要门前、便是浮岚路。
依暖翠，开吟圃。
莺迁喜奉高堂母。
向销金帐下，坐看秦歌赵舞。
唐宋几年名阀阅，到此步高一步。
君听取，邦人庆语。
多少朱门随世化，独眼前、突兀新如许。
真个是，擎天柱。
喜溢蟾宫梦。
起推衣、平章窦桂，湿鸦飞动。
果报佳音传络秀，丹穴雏生彩凤。
想孔释、亲来抱送。
不羡徐卿秋水澈，试闻声、识破真英种。
培杞梓，待时用。
当年绛帐承新宠。
问何如归来，碧荷香妾名重。
都是刘郎看承处，多少温柔从臾怂恿。
会起我嘉宾钦竦裴秀母事。
左氏公羊，从初所学，看家传、声誉今腾涌。
拚醉舞，与谁共。
中秋近也，正于门瑞气，匆匆时节。
隔岁维熊占吉梦，今夕天生英杰。
仙籍流芳，瑞龙毓秀，应是非凡骨。
诗书勋业，妙龄行见英发。
好是日满三朝，胜陈汤饼，投辖留宾客。
玉果犀钱排绮宴，窈窕歌珠舞雪。
枕玉凉时，屏山深处，好事权休说。
小蛮杨柳，迩来还可攀折。
淑质生当良月，晬辰喜遇今朝。
掌心托个儒人苗。
早晚夫人争叫。
阿母神仙苗裔，阿爷宰相丰标。
阿兄气宇更飘飘。
阿弟看看速肖。
晬日先联瑞日红。
寿星明照寿筵中。
庆门乐事正重重。
明日贾逵添戏彩，异时李汉看乘龙。
鱼轩玉轴定荣封。
六桂传家，三槐植庭，箕裘大儒。
甚二郎意气，拟同棱契，一时庆会。
致主唐虞。
百揆登庸，双亲未老，此乐人间还有无。
那堪更、有棣华韡韡，听履亨衢。
朝来天上传呼。
便写作、衣冠盛事图。
有声容备乐，传宣锡劝，充庭牲饩，簇拥欢娱。
整顿乾坤，巩安宗社，亦有臣功如此乎。
中书考，愿年年此日，春满蓬壶。
五岳三光，钟秀气、笃生人杰。
天付与、心肠锦绣，精神冰雪。
姓字早登龙虎榜，文书夜直丝纶阁。
谢君王、特地掇鸾坡，来闽粤。
几千顷，恩波阔。
十万户，欢声浃。
看致君尧舜，归班夔契。
谈笑扫清沙漠净，弥缝补就苍天缺。
愿年年、长醉腊前春，梅梢月。
春逢花好，一笑长相见。
令似当年徊仙苑。
况歌翻桃叶，香绕莱衣，须信道，人与千秋共远。
不妨留绛节，看即沙堤，玉笋班高侍金辇。
问人间、缘底事，犹欠河清，须妙手、鸿钧一传。
待整顿乾坤、却归来，唤舞鹤翔云，洞天游伴。
近畿贤太守，陆地隐神仙。
功高玉记，名通紫府自长年。
拂拭壶中光景，游戏人间风月，富贵本青毡。
十载五分牧，惠泽浸江天。
把文章，做勋业，德才全。
龟峰堂上，满城和气入歌筵。
春在百花庭院，坐拥十眉珠翠，寿酒吸长川。
来岁称觞处，稳向凤池边。
正当绂麟时候，秋香还弄清晓。
双旌五马人间贵，千里共腾欢笑。
人未老。
看绿鬓朱颜，赢得花簪帽。
兽炉篆袅。
听檀板轻敲，歌珠一串，依约似蓬岛。
青云步，九万论程未了。
芹宫多世仪表。
提封晋郡重拈出，留样他年称好。
书上考。
怕种满棠阴，丹诏催归早。
安期献枣。
对鹤健丹香，龟轻莲叶，起舞醉清醥。
衮衮登台阁。
问诸公、谁讲谁明，诗书礼乐。
前日毕星光焰里，有一濂渠伊洛。
被翠玉、江山占却。
天下国家多少事，好人才、半刺东南角。
当路者，欠商确。
寿杯端拜深深酌。
把寻常、祝颂芜词，一时删削。
引饮莱公同鼎轴，共定澶渊一著。
二百载、无人能学。
文简毕公真事业，非先生之托谁之托。
龟鹤舞，蛟龙跃。
千里儒流，称觞此际，梅花三度。
书台最上，健羡一翁如许。
问吴江、别来旧人，当时折柳凭谁语。
但春在芹宫，芳滋兰畹，一帘今雨。
凭阑、凝望处。
有绿水青山，乾坤付与。
百年家谱，曾是斯文宗主。
世间好景相寻，墨客骚人为伴侣。
待西风、桂子重开，又步青云去。
冬岭秀乔松，江南飞雪。
数朵梅花弄春色。
玉颜苍鬓，人似松梅标格。
岁寒长不老，人奇绝。
簿领余间，长生有道，福寿从今更千百。
孙枝浸盛，万卷家传方册。
樽前频醉，此宵风月。
有酒如渑，便开怀痛饮，我歌君拍。
世事轮云都莫问，只要颜红鬓黑。
鹂燕风清，鸳鸯水暖，打当生申节。
薰风来也，几人感戴翁德。
好是驾海胸襟，屠龙手段，一笑乾坤窄。
门外尘涛三百尺，不博剡溪一雪。
绿幕红围，妙歌细舞，且醉三千客。
问翁年纪，广成千有二百。
喜首夏清和，槐绿成阴，榴红正朵。
仙鹤蹁跹，来致千秋贺。
南极长明，后天不老，瑞霭浮青琐。
满树蟠桃，瑶池捧献，一年一颗。
好敞亭台，胜添花柳，时醉时歌，时行时坐。
受用黄庭，宝熟丹田火。
晓对青山，日吟白发，尽功名江左。
戏彩亭边，陶陶自得，有何不可。
红冈小塔枫林路，曾见承平歌舞。
舞罢人归，月斜影转，重见郎官星度。
乡关境土，又二十余年，桑麻深露。
说与闾巷，少年知得当时否。
如今苍颜白发，问耕聊尔耳，依稀农圃。
父老吾伊，深山鸡黍，谁念乱离父母。
村南书午。
谩对客烹茶，笑谈今古。
千岁迢迢，竹风时扫户。
耳顺恰当年，甲子方周五数。
绛县老人曾纪，四百四十五。
孙弘博士适遭逢，马援击蛮未遇。
五福祝君全备，更尊荣安富。
年高德劭，休叹老而传。
纵白发，尚红颜。
楚丘且谓吾始壮，大致仕亦宜然。
更尊荣，安富贵，寿绵延。
闻道生辰当月吉，万福千祥降自天。
献春酒，展华筵。
从心奚止不逾矩，绛人彭祖信齐肩。
更殷勤，加颂祷，等椿年。
表表耆英，松柏贞刚，冰霜洁清。
正持囊紫禁，急流勇退，步角巾绿野，闲处安身。
里社鸡豚，家山猿鹤，物我相忘法从荣。
东溪畔，似非熊尚父，在渭之滨。
闲来袖手梅亭。
似桃李纷纷谷自春。
算高风难进，缙绅楷式，颓波屹立，乡曲仪刑。
厚德清名，疏星碧落，屈指如公今几人。
无他祝，但似山难老，镇压嚣尘。
堂堂卿月，奉君恩来作，潜藩贤守。
喜遇慈闱年八十，特向新下称寿。
千里春风，满堂和气，是处歌声奏。
荷衣紫绶，捧觞齐上春酒。
人道彭祖高年，寿高八百，管从来稀有。
似此遐龄，屈指算、犹有十分之九。
惠满梅山，宠新芝检，归展调羹手。
疏封国号，天教富贵长久。
梅峰孕秀，太仙翁、咫尺元宵三夕。
盛德温温如玉粹，多少殊勋嘉绩。
两拥朱幡，独清节，高谊真难屈。
景疏堂下，台星长伴南极。
雅羡椿桂联芳，金章紫绶，拜舞欢声溢。
福备宜高仁者寿，喜占人间八十。
汉重申公，周登尚父，盛事今犹昔。
九重注想，蒲车行聘遗逸。
过了元宵，见七叶蓂又飞。
恰今朝、昴宿降瑞。
初度果生贤，尽道丰姿绝异。
翰林人物，云霄富贵。
自栖鸾展骥。
迤逦黄堂，每登要路无留滞。
暂归来，访松菊，趣装行用济。
增崇福禄，寿延千百岁。
搀先四日花朝节。
红紫争罗列。
传言玉女降生朝。
箕宿光联婺宿、灿云霄。
媥衣红袖齐歌舞。
称颂椒觞举。
君仙列侍宴瑶池。
王母麻如同寿、更无期。
武夷秀气，萃君家、春芭融和时节。
赏了花朝才六日，曾记挺生英杰。
量吸鲸川，志吞牛渚，标格冰壶洁。
台星明处，年年辉映南极。
须信早晚横翔，云霄直上，宁久栖鸾棘。
富贵荣华年正少，谢砌芝兰秀发。
行及瓜期，荣趋花县，百里民怀德。
交腾荐剡。
褒迁大振勋业。
毓德婺虚，联辉魁宿，天启儒英。
正仲春蓂阶，三留叶秀，晓来蓬矢，六挂门荣。
星昴庭萧，神嵩降甫，怎似今朝记始生。
当此际，有满城和气，万井欢声。
龚黄政事勋名。
镜里文书史胆惊。
况百年经界，于今修复，四贤道学，至此彰明。
月封艳阳，日逢初度，紫诏入行催观玉京。
黄堂上、寿觞称处，介福邦民。
榆烟新起，正清明节过，翠蓂九叶。
欣会谪仙初度日，凤穴产真鸑鷟。
心肠琅琅，文章锦绣，看镜期勋业。
暂居马帐，后知有赖先觉。
可想大器晚成，功名有志，未逊苏秦学。
奈不在身先在子，果向秋风抟鹗。
诗酒琴棋，风花雪月，养浩全真乐。
寿觞五福，太公须遇文猩。
湛湛玉清水，矗矗炼丹山。
秀环侯泮，广文分得括苍仙。
虞殿薰风初入。
尧陛祥蓂七叶，此际庭真贤。
学术瑞王国，声誉蔼人寰。
绿槐宫，丹桂殿，杏花坛。
英华粲发，聊将文教布龙藩。
我亦执经北面，喜见发祥南斗，再拜祝长年。
丹诏烂鸦墨，绿发映貂蝉。
洞宾仙客，诞节明朝，方齐自号今日称觞。
为月金丹，希年近也康强。
平生铁石肺腑，肯依阿、贪恋朝行。
芹溪上，把等闲出处，付与沧浪。
花竹午桥匆倩，身退静、功名大耐偏长。
济世经纶，暂时收敛何妨。
黄扉有分须到，况玉皇、久待平章。
康时了，万千年、姓字弥香。
气吐虹霓，笔飞鸾凤，从来锦绣文章。
谪仙才调，复见庆流芳。
向自题名雁塔，不十载、德播河阳。
慰民望，一麾出守，风月任平章。
清和，时欲半，吕仙庭日，正比相当。
欣逢初度旦，敢献椒觞。
只恐经纶大手，应休期、便趣曹装。
愿箕宿，照临南极，拱北远流光。
九十炎光，又过了、三分之一。
记当年光际，诞生良弼。
崧岳降神钟秀气，孕成间世真英杰。
妙文章、拾芥立功名，谁能敌。
周孔业，邹轲质。
伊尹志，渊明节。
袖经纶妙手，屡投班笔。
富贵一朝知已逼，封侯谈笑真堪觅。
信功名、管取出长年，看箕翼。
南极寿星现，佳气蔼庭除。
谁为绛人甲子，为我一轩渠。
恰喜亥成二首，还庆阳来七日，和气渐舒徐。
敬为图南祝，一瓣问兴居。
傲松筠，抚龟鹤，乐蓬壶。
斑衣戏舞，春满兰玉正森如。
却忆杜陵老子，因羡碧山学士，茅屋换银鱼。
何似温柔地，丝竹伴琴书。
风入虞弦，麦秋向晚梅天润。
彩丝长命斗新奇，还是端阳近。
想见瑶池仙韵。
对蟠桃、朱颜相映。
篆飘宝鼎，酒满霞觞，黄堂深静。
超悟真筌，凤归不作登台恨。
庆余有子在河图，详试龚黄政。
好是棠阴清永。
且游戏、壶中光景。
会有飞诏，却奉轻轩，天朝归观。
夏秋晦朔之间，伊谁为作交承主。
颙昂仙伯，挺生此日，宝凉饯暑。
绛县才能人，问将甲子，恰今岁岁数。
举香山晏会，才先一载，愚深幸、获叨预。
何以寿君初度。
愿朱颜、年年如许。
棘栖鸾凤，瑞浮鸂鶒，争如燕处。
双桂渐香，灵椿好在，福全九五。
向画堂深处，不妨重按，旧时歌舞。
一叶鸣秋，五蓂纪瑞，申月还庆生申。
巍巍郎宿，辉映寿星明。
一段精神玉立，秋潭自、足副徽称。
长生箓，只在公丹府，何待祝修龄。
粉垣，才过了，便持荷橐，光近枫宸。
况金瓯将启，庆满槐庭。
朝旆行行入待，彩衣映、衮冕辉新，从今去，相门出相，未数汉韦平。
蓂荚才开六，宝历已当千。
人间收尽繁溽，凉意入琴弦。
尽道荐衡交剡，更值生申时节，喜色动闾阎。
终夜望银汉，文宿贯台躔。
定燕秦，封晋魏，信当然。
处处红莲开幕，曹掾岂能淹。
见说玉堂飞诏，已许金闺通籍，蓬岛伴神仙。
来岁寿卮酒，应醉御炉烟。
桂花庭院是蓬壶。
行地列仙图。
月姊搀先两日，捧觞来庆垂弧。
埙篪伯仲，翁前再拜，彩袖嬉娱。
人羡一经教子，君今满屋皆书。
八九十翁，似婴儿戏，汉司马迁。
记渭川垂钓，一年之长，龙山吹帽，七日之前。
口角春风，襟期秋月，万事从来只任缘。
随渠道，更登天富贵，陆地神仙。
儿孙绿绶青编。
看鼓舞云霄高刺天。
但阶移花影，闲寻棋局，风斜竹径，缓起茶烟。
心迹逾清，精神越健，不用金丹资节宣。
洪崖老，笑将眉寿，祝我老人轩。
问梅边消息有还无，似微笑应人。
道近来别有，相家一种，叶叶都新。
趁得嫩寒轻暖，七日小阳春。
一点和羹意，来做生辰。
锦绣香中开国，向绮霞洞里，暂寄闲身。
欠朝家多少，未了底经纶。
便如何、偷闲去得，也须烦、妙手略调钧。
归来也，恨寻棋局，点检园椿。
晓峰高、飞泉如瀑，潜虬鞭驾轩翥。
为他一片韩山石，直到红云天尺五。
想应道、公皆安在来何暮。
金川小渚。
那韶石参天，郡网宜录，为我分南顾。
锦衣画，满袖尚疑香雾。
催人富贵如许。
岭云见说今如砥，凤挟九成迎舞。
烦道甫。
问金镜铁胎，还记开元否。
封词寄与。
但日送河桥，吟消醉拍，载酒满江浒。
片帆天际归舟，好风动、吹来消息。
浪间双将，回头春沙，去来几日。
十八滩头，水飞如舞，石才如壁。
把连樯白粲，等闲卸却，更呼取、艅艎入。
不羡公家事了，羡二难、一番游历。
江花江水，无边风月，不知行役。
和郁孤词，倚崆峒剑，唤醒龙蛰。
试问君，过我青原，听得几声羌笛。
归去来兮，要待足、何时是足。
荣对辱、饮河鼹鼠，无过满腹。
浴月朝霞红赛锦，排云晚岫青如玉。
更修筠、与合抱长松，依梅麓。
森画戟，谩符竹。
舞袖短，辕驹局。
惟茧丝堡障，医疮剜肉。
节对开炉应去也，钗头又有长生箓。
算归程、恐到荔枝乡，已过熟。
秀才落得甚乾忙。
冗中秋，闷重阳。
百年三万，消得几科场。
吟配十年灯火梦，新米粥，紫苏汤。
如今且说世平康。
收战场。
息战枪。
路断邯郸，无复梦黄粱。
浪说为农今决矣，新酒熟，菊花香。
小年底死踏槐忙。
叹蝉声，早斜阳。
今夕何年，白骨照沙场。
天上人间都是梦，石中火，镬中汤。
人如今且免秀，误才康。
驰大马，试长枪。
说与儿门，书里有膏梁。
万万古来同一月，斫不尽、广寒香。
客有问余，号曰当水，逸民者谁。
是胸罗星斗，熟知天命，口分造化，妙泄天机。
百十日前，再三地说，端的秋来攀桂枝。
那时节，果鳌头高跨，鹗首横飞。
君休说是谈非。
是则是干支带得来。
也要他有个、读书种子，一丁不识，富贵何为。
报道长安，梅边春色，早趁东风掠马蹄。
重逢处，办一封好纸，觅状元诗。
刻木工夫最巧，舆梁底事尤精。
玉虹饮水映波明。
彼此往来利济。
真个作家手段，从今名播寰瀛。
人从鳌背获安行。
镇作城南景致。
男子才生，桑弧蓬矢，志期古同。
况平生慷慨，胸襟磊落，弛张洞晓，经艺该通。
笔扫云烟，腹储兵甲，志气天边万丈虹。
行藏事，笑不侯李广，射石夸雄。
仰天一问穷通。
叹风虎去龙时未逢。
羡傅岩版筑，终符求象，渭滨渔钓，果兆非熊。
白额未除，长鲸未脍，臂健何嫌二石弓。
天山定，任扶桑高挂，凌阁图功。
不假牵丝，何劳刻木。
天然容貌施妆束。
把头全仗姓刘人，就中学写秦城筑。
伎俩优长，恢谐软熟。
当场喝采醒群目。
赠行无以表殷勤，特将谢意标芳轴。
没计断春归路。
借问春归何处。
莺燕也含愁，总对落花无语。
春去。
春去。
门掩一庭疏雨。
庭外潇潇雨。
对空山、再度端阳，悄无情绪。
旧日文君今瘦损，寻旧曲、不成腔谱。
更不周郎回顾。
尚喜庭萱春未老，捧蒲觞、细细歌金缕。
儿女醉，笑还语。
醉余更作婆娑舞。
又谁知、灵均心事，菊英兰露。
最苦当年哀郢意，因甚夫君未许。
却枉使、蛾眉见妒。
在再章台才十载，笑关河、失报应旁午。
愁读到，楚辞句。
三岛十洲，移掇者谁，玉城稚仙。
解运诗之巧，裁山剪水，用诗之力，斡地回天。
大笑宋初，秀才屋子，著不行官家十万钱。
又谁说，李膺豪放，门号龙门。
我家呼喝山川。
道今日山春莺已迁。
汝南山顶上，虎毋久卧，秀溪底下，龙莫长眼。
打起精神，护持诗府，推出诗城障山边。
山川道，如稚仙肯出，当拜君言。
雕阑曲曲芙蓉水，天然一时潇洒。
露浥冰壶，风摇玉佩，缥缈蓬莱如画。
银烛欲下。
照藻桷翚飞，杏梁虹架。
如此规模，杜棱何止万间厦。
明年春燕归早，卷帘应认得，旧家王谢。
袖里经纶，幕中佳话，高断云根谁写。
青冥纵靶。
看人在金坡，炬莲盈把。
句忆湘南，渌池明月夜。
何处甘泉来席上，嫩黄初汤银瓶。
月团尝罢有余清。
惠山名品在，歌舞暂留停。
欲赏壑源新气味，不应兼进犭希苓。
此中端有淡交情。
相如方病酒，一饮骨毛轻。
记得高堂同饮散，一杯汤罢分携。
绛纱笼影簇行旗。
更残银漏急，天淡玉绳低。
只恐曲终人不见，歌声且为迟迟。
如今车马各东西。
画堂携手处，疑梦又疑非。
天然标格。
不问青枝和绿叶。
仿佛吴姬。
酒晕无端上玉肌。
怕愁贪睡。
谁会伤春无限意。
乞与徐熙。
画出横斜竹外枝。
兰凋蕙歇。
野店酒初尝竹叶。
绝艳幽姿。
洗出铅华见雪肌。
云阶月地。
凭仗幽人须着意。
一夜花飞。
一点微酸已著枝。
西湖避暑棹扁舟。
忘机狎白鸥。
荷香十里供瀛州。
山光翠欲流。
歌浩浩，思悠悠。
诗成兴未休。
清风明月解相留。
琴声万籁幽。
廉纤小雨养花天。
池光映远山。
蕙兰风暖正喧妍。
归梁燕翼偏。
芳草碧，绿波涟。
良辰近禁烟。
酒酣午枕兴怡然。
莺声惊梦仙。
鉴湖千顷，四序风光好。
拨棹皱涟漪，极日处、青山缭绕。
微茫烟霭，鸥莺点菰蒲，云帆过，钓舟横，俱被劳生扰。
知章请赐，独占心何小。
风月本无私，同众乐、宁论多少。
浮家泛宅，它日郊陶朱，烹鲈鳜，酌松醪，吟笔千篇扫。
秋霁嫦娥二八，寒光逼散浮云。
小山业桂吐清芬，犹带蟾宫风韵。
因念两登仙籍，恩沾雨露方新。
汝今妙岁已能文。
早折高枝荣奋。
木落林疏，秋渐冷、芙蓉新拆。
傍碧水，晓妆初鉴，露匀妖色。
故向霜前呈艳态，想应青女加怜惜。
映朝阳、翠叶拥红苞，闲庭侧。
岩桂香，随飘泊。
篱菊嫩，陪幽寂。
笑春红容易，被风吹落。
满眼炯然宫锦烂，一身如寄神仙宅。
把绿尊、莫惜醉相酬，春工力。
凉吹拂衣袂，助我上高台。
云檐风栋，窗户绝纤埃。
四绕江山雄丽，万古盘龙踞虎，壮气锁崔嵬。
二水中分远，艇子自归来。
望白云，迎碧汉，俯长淮。
铎声到耳，亭亭孤塔现林隈。
烟惹宫城深树，日照酒楼帘幕，物象眼前排。
长啸下梯径，欲去更徘徊。
玉骨冰姿，天然清楚，雪里曾看。
物外幽人，细窥天巧，收入毫端。
一枝影落云笺。
便似觉、清风夜寒。
试向松窗，等闲一展，俗虑都捐。
一冬不见雪花飞。
爱日荡晴晖。
腊残未解寒塘冻，东风细、已露春期。
正是年时策马，相随村落寻梅。
故人别久信音稀。
排闷有新诗。
雁声北去江城暖，暗舒展、花柳容仪。
屈指烧灯不远，等闲休锁双眉。
晚日浴鲸海，璧月挂鳌峰。
不知今夕何夕，灯火万家同。
楼外芙渠开遍，人在琉璃影里，语笑隔帘重。
对景且行乐，一醉任东风。
黄堂宴，春酒绿，艳妆红。
文章太守，和气都在笑谈中。
正此觥筹交错，只恐笙歌未散，温诏促追锋。
来岁传柑处，侍宴自从容。
一棹横江，问讯盟鸥，太守谓谁。
道皇华使者，光风洒落。
元宵三五，乐与民俱。
宝榼金鞯，玉梅钗燕，斗鸭阑干花影嬉。
人迎笑，似玉京春浅，长是灯时。
风流不减人知。
算岳牧词人谁似之。
把南楼风月，渚宫丘壑，竹西歌舞，行乐濡须。
万斛金莲，满城开遍，朵朵留迎学士归。
明年宴，看柑传天上，月在云西。
客星堂下水，碧浮空、烟树几重重。
想故人当日，论情蓬藋，际会云龙。
底事泥涂轩冕，不肯作三公。
千仞钓江浒，此意谁同。
应笑赤松黄石，效痴儿成事，犹自言功。
怎知他箕颍，袖手独舂容。
幸风月、有人料理，自家山叟与溪翁。
鸣榔晚，一声长啸，相送冥鸿。
几载沧江梦，此夕复经过。
双台双峙如画，空翠滴晴波。
不是先生高节，激起清风千古，汉鼎复如何。
矫首望天际，烟树翠婆娑。
危楼下，数不尽，去帆多。
人人惊肉生髀，却日欲挥戈。
谁识矶边泉石，别有壶中天地，烟雨一青蓑。
自笑亦华发，三叹吊岩阿。
有客泛轻舸，迤逦到桐庐。
山湾水曲，个中依约是仙区。
试唤清江渔父，为问来今往古，兴废事如何。
笑指寒烟里，此是子陵居。
汉光武，兴皇运，握乾符。
客星侵座，方见不与故人疏。
自是先生高尚，无限经纶才略，飘泛寄江湖。
凛凛亘千载，风月属樵渔。
绾纤钓台下，敛衽谒严陵。
石矶封藓，一笑挟策独先登。
山献修蛾几抹，江绕青罗千顷，今古富春声。
行有二三子，心迹喜双清。
吊羊裘，追往躅，尚仪型。
丹青洒落三反，谁动紫垣星。
重袖调元大手，归傲纶巾一线，志不在寒鲸。
千载仰风节，鸿鹄自冥冥。
名节本来重，轩冕亦何轻。
人间儿戏，刚自指点客星明。
黄屋龙旂九仞，苍石渔丝千尺，谁辱又谁荣。
会得傥来意，方识古交情。
想当时，奇男子，汉真人。
龙潜豹隐，胸中同是一经纶。
公办中兴事业，我向沧浪学钓，各自寄吾真。
谁信往来客，千古诵清名。
汉事正犹豫，足迹正跫然。
严陵老子，当时底事动天顽。
曾把丝纶一掷，藐视山河九鼎，高议凛人寒。
竹帛非吾事，霄汉任腾骞。
问云台，还得似，钓台巅。
几年山下，使人犹识汉衣冠。
寄语功名余子，今日成尘何在，百战亦多艰。
一笑桐江上，来往钓名船。
春睡腾腾，觉来鸳被堆香暖。
起来慵懒。
触目情何限。
深院日斜，人静花阴转。
柔肠断。
凭高不见。
芳草连天远。
别离情绪。
万里关山如底数。
遣妾伤悲。
未心郎家知不知。
自从君去。
数尽残冬春又暮。
音信全乖。
等到花开不见来。
自从君去。
晓夜萦牵肠断处。
绿遍香阶。
过夏经秋雁又来。
想伊那里。
应也情怀愁不止。
渺渺书沈。
直至如今没信音。
与君别后愁无限，永远团圞。
间阴多方。
水远山遥过断肠。
终朝等候郎音耗，捱过春光。
烟水茫茫。
梅子青青又待黄。
十里寒塘初过雨。
采莲舟上谁家女。
秋水接云迷远树。
天光暮。
船头忘了回来路。
却系兰舟深处住。
歌声惊散鸳鸯侣。
波上清风花上雾。
无计去。
月明肠断双栖去。
与君别，情易许。
执手相将，永远成鸳侣。
一去音书千万里。
望断阳关，泪滴如秋雨。
到如今，成间阻。
等候郎来，细把相思诉。
看著梅花花不语。
花已成梅，结就心中苦。
水阁层台，短亭深院，依稀万木笼阴。
飞暑无涯，行去有势，晚来细雨回晴。
庭槐转影，纱厨两两蝉鸣。
幽梦断枕，金猊旋热，兰炷微薰。
堪命俊才俦侣，对华筵坐列，朱履红裙。
檀板轻敲，金樽满泛，纵交畏日西沉。
金丝玉管，间歌喉、时奏清音。
碧眼连车，黄头间座，望断故人何处。
当时胜丽，旧是繁华，都变虏言胡语。
万里衔冤，几年埋恨，仔细向谁分诉。
对南风凝眸，眺神旌、触目泪流如雨。
今幸会，电扫雷驱，云开雾敛，一旦青天重睹。
桃林卧草，华岳嘶风，行迓太平周武。
洗尽腥膻巷陌。
从此追欢，酒坏频举。
任笙箫声里，花朝月夕。
醉中歌舞。
好人人。
去来欲见无因。
记当时、窃香倚暖，岂期蝶散鹣分。
到而今、漫劳梦想，嗟后会、惨啼痕。
绣阁银屏，知他可处，一重山尽一重云。
暮天杳、梗踪萍，还是寄孤村。
寂寥月，今宵为谁，虚照黄昏。
细追思、深诚密意，黯然一饷消魂。
仗游鱼、漫传尺素，望塞雁、空噎回纹。
帐衾寒、香消麈满，博山沈水更谁薰。
断肠也、无聊情味，惟有殢芳尊。
沈吟久，移灯向壁，掩上重门。
横江一抹是平沙。
沙上几千家。
得到人家尽处，依然水接天涯。
危栏送目，翩翩去鹢，点点归鸦。
渔唱不知何处，多应只在芦花。
睛云十丈跨杉溪。
偏称夜凉时。
我来正值，一滩月朗，万木霜飞。
谪仙不住人间世，此恨有谁知。
何人画我，倚阑得句，听水忘归。
卷尽风和雨，晴日照清秋。
南山高处回首、潇洒一扁州。
且向飞霞沦茗，还归云间书院，何幸有从游。
随分了公事，同乐与同尤。
少年事，湖海气，百尺楼。
萧萧华发、归兴只念故山幽。
今日聊修故事，口岁大江东去，应念我穷愁。
不但莼鲈口，杜若访芳洲。
怪得梅开早。
被何人、香罗剪就，天工奇巧。
茅舍竹篱容不得，移向花堂深悄。
别一样、风流格调。
玉质冰姿依然在，算暗中、只欠香频到。
著些子，更奇妙。
有时来伴金尊倒。
几徘徊、认成真后，又还误了。
费尽东君回护力，空把芳心萦绕。
竟不解、索他一笑。
夜月纱窗黄昏后，为爱花、翻被花情恼。
个恩爱，负多少。
功名早。
步武青云缭绕。
斯文近有成效。
绛纱拍拍春风满，香动一池芹藻。
瓜期到。
便勇撤皋比，此去应光耀。
立登枢要。
向红药阶前紫薇阁，管不负年少。
翠蕤插云表，初意隔仙凡。
临风据案一见，邂逅似开颜。
几欲拿舟九曲，便拟扪参绝顶，直下俯尘寰。
聊此税吾驾，赢得片时闲。
问仙人，缘底事，去不还。
长风浩浩，何许清梦杳难攀。
只有苍烟古木，好在清湍白石，依旧画图间。
回首武夷路，杳霭没云鬟。
江南十月春风早。
见枝上、梅英小。
爱日初升清雾晓。
绣筵中启，星图高挂，膝下斑衣烧。
今年献寿多欢笑。
弄玉新将二雏好。
此曲尊前何所祷。
十分康乐，十分强健，一树壮棒老。
自己阳生，正是中虚，静极动时。
默地雷微震，冲开玉户，天心朗彻，放下帘帏。
真火冲融，灵泉复凑，不昧谷神何险危。
自然妙，若三川龙跃，九万鹏飞。
中中二土成圭。
意眷恋浓如母护儿。
这恍惚真容，不空不色，窈冥妙象，无识无知。
命住丹圆，全真体道，奋志精修休自迟。
收功了，把三才全理，一贯全归。
二气旋还，三宫升降，往来於是无穷。
透关神水，铅汞过三峰，返复周流八脉，戊已炼、阴虎阳龙。
凝情处，金光朗朗，身外见形容。
灵光，真造化，天机深远，推测难通。
算利名酒色，恰似秋风。
大道玄炉进火，三田内养出神功。
功成后，金书来诏，平步赴瑶宫。
旧事凭谁诉。
记锦宫、初试农妆，前身天女。
玉辇行春娇待夜，浴殿温泉轻注。
一点点、猩红啼吐。
绣幄篝香春睡足，细温存，怕遣惊风雨。
春梦散，黯凝伫。
韶华寂寞今何许。
想故宫、柳亦凝愁，倚栏停舞。
欲趁啼鹃归月下，可奈川回山阻。
倩万里、鹄来衔子。
工部无诗虽结恨，道无香、更恨痴人语。
拌绝艳，付黄土。
相对两衰翁。
身似枯蓬。
分飞吹聚谢天风。
零落交游无一个，五十年中。
生客语藏锋。
不答阳聋。
心期难话与儿童。
其结庵招猿鹤侣，烟锁云封。
七十二年翁。
曾客吴中。
清游占断水晶宫。
几度藕花归棹晚，月烟钟。
追记已陈踪。
回首空濛。
凭高荒草夕阳同。
欲同谢公歌舞地，落叶鸣蛩。
寸阴堪惜。
趁身强健去，结茅苍壁。
错料事，临老方知，国师与高僧，二途俱失。
识字吟诗，敌不得、死生何益。
看寒山着语，李杜也输，莫道元白，千年过如瞬息。
共飞鸿缥缈，沈没空碧。
问懒瓚、因甚遭逢，芋魁亦联翩，著名金石。
遗臭流芳，老子勿、许多心力。
旋消磨、数百瓮齑，掩关入寂。
南院嫡孙唯此个。
西河狮子当门坐。
绢扇清凉随手簸。
君知么。
无端吃棒休寻过。
掌握千差都照破。
石霜这汉难关锁。
水出高源酬佛陀。
哩棱逻。
须弥作舞虚空和。
孤硬云峰无计较。
大愚滩上曾垂钓。
佛法何曾愁烂了。
桶箍爆。
通身汗出呵呵笑。
万古黄龙真天矫。
斩背后勘破台山媪。
佛手驴蹄人不晓。
无关窍。
胡家一曲非凡调。
宝觉禅河波浩浩。
五湖衲子来求宝。
忽竖拳头宜速道。
茫然讨。
难逃背触君须到。
贬剥诸方真净老。
顶门眼正形枯槁。
一点深藏人莫造。
由来妙。
光明煊赫机锋峭。
积翠十年丹风穴。
当时亲得黄龙钵。
制电之机难把撮。
真奇绝。
分明水底天边月。
骂佛骂人新孟八。
是非窟里和身拶。
不惜眉毛言便发。
门庭滑。
红炉大能鞲生杀。
绝唱灵源求和寡。
先牛寻得西家马。
顾陆笔端难拟画。
千林谢。
吟风摆雪真萧洒。
七坐道场三奉诏。
空花水月何时了。
小玉声中曾悟道。
真堪笑。
从来漫得儿孙好。
辩涌海潮声浩浩。
明如皓月当空照。
飞锡西归云杳渺。
巴猿啸。
大家唱起还乡调。
